<!DOCTYPE html>
<html lang="cs">
  <head>
    <meta charset="utf-8">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="XX">
    <meta name="apple-mobile-web-app-capable" content="yes">
    <title>XX</title>
    <link rel="stylesheet" href="./style/style.min.css" media="screen" integrity="sha256-AqRi5WZDJKrL/wsJzC4Oi6o77qkJtfT6t3Uy7q+WPzY=">
    <meta name="nb-research" content="Tato kniha je dočasně součástí výzkumu, který nám pomůže vylepšit webové knihy. Sbíráme pouze anonymní data o tom, jak čtete knihu. Pro použití cookies potřebujeme Váš souhlas. Děkujeme! (<a href='https://www.mlp.cz/cz/o-knihovne/cisla-dokumenty-povinne-informace/povinne-dostupne-informace/cookies/'>Jaké cookies používáme?</a>)">
    <meta name="nb-research-orgs" content="Městská knihovna v Praze a Masarykova univerzita">
    <meta name="nb-research-ga" content="UA-187132260-1">
    <link rel="icon" type="image/x-icon" href="./assets/favicon.ico">
    <link rel="icon" type="image/png" sizes="16x16" href="./assets/favicon-16x16.png">
    <link rel="icon" type="image/png" sizes="32x32" href="./assets/favicon-32x32.png">
    <link rel="icon" type="image/png" sizes="48x48" href="./assets/favicon-48x48.png">
    <link rel="manifest" href="./assets/manifest.webmanifest">
    <meta name="mobile-web-app-capable" content="yes">
    <meta name="theme-color" content="#A86818">
    <meta name="application-name" content="Ladislav Fuks: Myši Natálie Mooshabrové">
    <link rel="apple-touch-icon" sizes="57x57" href="./assets/apple-touch-icon-57x57.png">
    <link rel="apple-touch-icon" sizes="60x60" href="./assets/apple-touch-icon-60x60.png">
    <link rel="apple-touch-icon" sizes="72x72" href="./assets/apple-touch-icon-72x72.png">
    <link rel="apple-touch-icon" sizes="76x76" href="./assets/apple-touch-icon-76x76.png">
    <link rel="apple-touch-icon" sizes="114x114" href="./assets/apple-touch-icon-114x114.png">
    <link rel="apple-touch-icon" sizes="120x120" href="./assets/apple-touch-icon-120x120.png">
    <link rel="apple-touch-icon" sizes="144x144" href="./assets/apple-touch-icon-144x144.png">
    <link rel="apple-touch-icon" sizes="152x152" href="./assets/apple-touch-icon-152x152.png">
    <link rel="apple-touch-icon" sizes="167x167" href="./assets/apple-touch-icon-167x167.png">
    <link rel="apple-touch-icon" sizes="180x180" href="./assets/apple-touch-icon-180x180.png">
    <link rel="apple-touch-icon" sizes="1024x1024" href="./assets/apple-touch-icon-1024x1024.png">
    <meta name="apple-mobile-web-app-capable" content="yes">
    <meta name="apple-mobile-web-app-status-bar-style" content="black-translucent">
    <meta name="apple-mobile-web-app-title" content="Myši Natálie Mooshabrové">
    <meta property="og:title" content="Myši Natálie Mooshabrové">
    <meta property="og:type" content="book">
    <meta property="og:book:author" content="Ladislav Fuks">
    <meta property="twitter:title" content="Ladislav Fuks: Myši Natálie Mooshabrové">
    <meta property="og:image" content="./assets/cover-1200x620.png">
    <meta property="twitter:image" content="./assets/cover-1200x1200.png">
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="about" href="about.html">
    <link rel="prev" href="./mysi_natalie_mooshabrove_025.html">
    <link rel="next" href="./mysi_natalie_mooshabrove_027.html">
    <meta name="nb-order" content="22">
    <link rel="self" href="mysi_natalie_mooshabrove_026.html">
    <meta name="nb-identifier" content="fuks-mysi-natalie-mooshabrove-5b28814">
    <meta name="nb-role" content="chapter">
  </head>
  <body class="content-prose nb-role-chapter nb-custom-style" data-nb-words="8590" data-nb-chars="50616">
    <nav role="doc-toc">
      <ul class="plain section">
        <li><a href="mysi_natalie_mooshabrove_005.html">Několik poznámek autora k Myším Natálie Mooshabrové a k literatuře a umění vůbec</a></li>
        <li><a href="mysi_natalie_mooshabrove_006.html">Poznámka autora</a></li>
        <li><a href="mysi_natalie_mooshabrove_007.html">I</a></li>
        <li><a href="mysi_natalie_mooshabrove_008.html">II</a></li>
        <li><a href="mysi_natalie_mooshabrove_009.html">III</a></li>
        <li><a href="mysi_natalie_mooshabrove_010.html">IV</a></li>
        <li><a href="mysi_natalie_mooshabrove_011.html">V</a></li>
        <li><a href="mysi_natalie_mooshabrove_012.html">VI</a></li>
        <li><a href="mysi_natalie_mooshabrove_013.html">VII</a></li>
        <li><a href="mysi_natalie_mooshabrove_014.html">VIII</a></li>
        <li><a href="mysi_natalie_mooshabrove_015.html">IX</a></li>
        <li><a href="mysi_natalie_mooshabrove_016.html">X</a></li>
        <li><a href="mysi_natalie_mooshabrove_017.html">XI</a></li>
        <li><a href="mysi_natalie_mooshabrove_018.html">XII</a></li>
        <li><a href="mysi_natalie_mooshabrove_019.html">XIII</a></li>
        <li><a href="mysi_natalie_mooshabrove_020.html">XIV</a></li>
        <li><a href="mysi_natalie_mooshabrove_021.html">XV</a></li>
        <li><a href="mysi_natalie_mooshabrove_022.html">XVI</a></li>
        <li><a href="mysi_natalie_mooshabrove_023.html">XVII</a></li>
        <li><a href="mysi_natalie_mooshabrove_024.html">XVIII</a></li>
        <li><a href="mysi_natalie_mooshabrove_025.html">XIX</a></li>
        <li><a href="mysi_natalie_mooshabrove_026.html">XX</a></li>
        <li><a href="mysi_natalie_mooshabrove_027.html">XXI</a></li>
      </ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./mysi_natalie_mooshabrove_025.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="1" data-nb-chars="2"><span class="idea" data-nb-ref-number="1" id="idea1" data-nb-words="1" data-nb-chars="2">XX</span></h1>
        <section>
          <p class="chunk" data-nb-ref-number="2" data-nb-words="26" data-nb-chars="167"><span class="idea" data-nb-ref-number="2" id="idea2" data-nb-words="26" data-nb-chars="167">A&nbsp;minul večer, minula noc a&nbsp;přišlo ráno. Ráno posledního dne měsíce října, dva dni před svátkem Dušiček, den státního svátku, narozenin kněžny vdovy panovnice Augusty.</span></p>
          <p class="chunk" data-nb-ref-number="3" data-nb-words="132" data-nb-chars="791"><span class="idea" data-nb-ref-number="3" id="idea3" data-nb-words="132" data-nb-chars="791">Co&nbsp;dělala paní Mooshabrová dopoledne, se&nbsp;neví. Asi něco vařila k&nbsp;obědu, snad trochu kukuřičné kaše. Asi též prohlédla pasti v&nbsp;kuchyni za&nbsp;kanapem, kredencem, kamny, také pasti v&nbsp;chodbě, spíži a&nbsp;pokoji, ač&nbsp;tohle každé dopoledne nedělala. Asi vynesla myšky do&nbsp;popelnice, která stála pod domovním schodištěm poblíž za&nbsp;jejím kuchyňským oknem z&nbsp;mléčného skla, jestliže se&nbsp;ovšem nějaké myšky za&nbsp;noc chytly, a&nbsp;pak dala do&nbsp;pasti nové kousky špeku, ač&nbsp;ani tohle každé dopoledne nedělala pravidelně a&nbsp;bez výhrad, možná že&nbsp;z&nbsp;toho všeho dnes nedělala vůbec nic. Jisté je&nbsp;snad jen to, že&nbsp;paní Natálie Mooshabrová někdy po&nbsp;obědě dobře uklidila byt, kuchyň, pokoj, chodbu a&nbsp;že se&nbsp;začala chystat. Chystat na&nbsp;svůj nástup u&nbsp;Oberona Felsacha, syna velkokupce, chystat na&nbsp;svůj nástup a&nbsp;večeři ve&nbsp;Felsachově vile.</span></p>
          <p class="chunk" data-nb-ref-number="4" data-nb-words="290" data-nb-chars="1742"><span class="idea" data-nb-ref-number="4" id="idea4" data-nb-words="290" data-nb-chars="1742">Protože Felsachova vila byla ve&nbsp;vilové části Blauentalu nepříliš daleko od&nbsp;tří bídných ulic, v&nbsp;nichž byl starý zchátralý dům, nemusila paní Mooshabrová jít na&nbsp;křižovatku u&nbsp;obchodního domu Slunečnice a&nbsp;přecházet ji&nbsp;po&nbsp;bílých pruzích na&nbsp;asfaltu, nemusila vůbec zacházet do&nbsp;větších rušných tříd města, a&nbsp;tak také nezacházela a&nbsp;nešla, nešla a&nbsp;nezacházela, stejně jako když byla u&nbsp;velkokupce poprvé. A&nbsp;tak ani nevěděla, co&nbsp;se&nbsp;na&nbsp;těch větších rušných třídách města teď odpoledne děje. Zde po&nbsp;cestě od&nbsp;tří bídných ulic k&nbsp;vile velkokupce míjela jen menší hloučky lidí, svátečně ustrojených, kteří mířili do&nbsp;středu města, lidi zamlklé a&nbsp;tiché, ale i&nbsp;lidi bujaré a&nbsp;živě hovořící… a&nbsp;paní Mooshabrová také dobře věděla, že&nbsp;všichni ti&nbsp;lidé, které míjí, ať&nbsp;ti&nbsp;zamlklí a&nbsp;tiší, anebo ti&nbsp;bujaří a&nbsp;živě hovořící, na&nbsp;ni&nbsp;upírají zrak, upírají zrak, otáčejí se, obracejí, cítila pohledy všech těch lidí zepředu, z&nbsp;boku i&nbsp;za svými zády, a&nbsp;věděla proč. Z&nbsp;velké tmavohnědé hřívy hnědo-černě pruhovaného kožichu koukal klobouk se&nbsp;starou fialovou mašlí, širokou střechou a&nbsp;barevným chmýřím, zeleným a&nbsp;červeným pápěřím, které se&nbsp;třáslo a&nbsp;chvělo, a&nbsp;tváře v&nbsp;hřívě byly červené a&nbsp;bílé a&nbsp;rty a&nbsp;oči zbarvené. Ale paní Mooshabrová měla teď ještě plné ruce. V&nbsp;bílých rukavičkách nesla nějaké podivné věci. Nesla velkou černou tašku, kterou brávala na&nbsp;hřbitov na&nbsp;hadříky, košťátko, konývku, na&nbsp;jaře i&nbsp;na rýč, a&nbsp;v&nbsp;ní měla spoustu věcí. A&nbsp;nesla ještě jakýsi velký bílý balík, převázaný jakýmsi známým provazem… Když se&nbsp;konečně octla ve&nbsp;vilové čtvrti u&nbsp;uliční brány vily velkokupce Felsacha v&nbsp;ulici U&nbsp;Studánky šest a&nbsp;procházela po&nbsp;širokém chodníku zpustlou podzimní zahradou ke&nbsp;vchodu vily s&nbsp;dvěma sloupy, bilo pět hodin odpoledne. Slyšela ty&nbsp;hodiny tlouci z&nbsp;nějaké kostelní věže.</span></p>
          <p class="chunk" data-nb-ref-number="5" data-nb-words="5" data-nb-chars="33"><span class="idea" data-nb-ref-number="5" id="idea5" data-nb-words="5" data-nb-chars="33">Přišla otevřít nějaká stará žena.</span></p>
          <p class="chunk" data-nb-ref-number="6" data-nb-words="6" data-nb-chars="30"><span class="idea" data-nb-ref-number="6" id="idea6" data-nb-words="6" data-nb-chars="30">Už&nbsp;ve&nbsp;dveřích se&nbsp;velice lekla.</span></p>
          <p class="chunk" data-nb-ref-number="7" data-nb-words="14" data-nb-chars="66"><span class="idea" data-nb-ref-number="7" id="idea7" data-nb-words="14" data-nb-chars="66">Na&nbsp;kraji haly, v&nbsp;níž se&nbsp;už&nbsp;svítilo, řekla ta&nbsp;stará žena své jméno.</span></p>
          <p class="chunk" data-nb-ref-number="8" data-nb-words="73" data-nb-chars="447"><span class="idea" data-nb-ref-number="8" id="idea8" data-nb-words="73" data-nb-chars="447">Paní Mooshabrová položila velkou černou plnou tašku a&nbsp;balík na&nbsp;koberec a&nbsp;rozepínala si&nbsp;kožich, ani neslyšela, co&nbsp;jí&nbsp;stará žena říká. Poznala jen, že&nbsp;je&nbsp;to&nbsp;asi ta&nbsp;jejich hospodyně, protože měla bílou krajkovou zástěru a&nbsp;bílý krajkový čepec. A&nbsp;ona, paní Mooshabrová, nebyla ještě s&nbsp;rozpínáním kožichu hotova, ještě měla kolem krku velkou tmavohnědou hřívu, i&nbsp;když už&nbsp;ruce rozpaženy, jak je&nbsp;vysouvala z&nbsp;rukávů, když náhle před sebou spatřila chlapce.</span></p>
          <p class="chunk" data-nb-ref-number="9" data-nb-words="125" data-nb-chars="709"><span class="idea" data-nb-ref-number="9" id="idea9" data-nb-words="125" data-nb-chars="709">Měl dlouhé černé vlasy a&nbsp;černé oči, ale nebyl v&nbsp;černém plášti, byl přece doma, ve&nbsp;vile v&nbsp;hale, měl tmavý oblek. Hleděl na&nbsp;velkou tmavohnědou hřívu, na&nbsp;zelené a&nbsp;červené pápěří na&nbsp;klobouku, které se&nbsp;v&nbsp;té hřívě chvělo a&nbsp;třáslo, hleděl na&nbsp;hnědo-černé pruhy na&nbsp;kabátě, na&nbsp;bílé a&nbsp;červené tváře, na&nbsp;nabarvené rty a&nbsp;též na&nbsp;velkou černou plnou tašku a&nbsp;balík na&nbsp;koberci a&nbsp;pak hleděl znovu… to&nbsp;když už&nbsp;kožich paní Mooshabrová zcela svlékla, to&nbsp;když už&nbsp;držela kožich hospodyně a&nbsp;zjevily se&nbsp;červené ringle na&nbsp;dlouhých lesklých drátech a&nbsp;na jupce pod krkem barevné bambusové korále. Hleděl na&nbsp;paní Mooshabrovou a&nbsp;mlčel a&nbsp;paní Mooshabrová hleděla na&nbsp;něho a&nbsp;také mlčela. Hospodyně pověsila kožich na&nbsp;jeden věšák a&nbsp;promluvila.</span></p>
          <p class="chunk" data-nb-ref-number="10" data-nb-words="47" data-nb-chars="287"><span class="idea" data-nb-ref-number="10" id="idea10" data-nb-words="47" data-nb-chars="287">„Paní,“ promluvila hlasem, který se&nbsp;chvěl, a&nbsp;paní Mooshabrová nevěděla, zda se&nbsp;chvěje stářím, strachem, či&nbsp;starostí, „paní, kam mám dát tašku a&nbsp;balík?“ A&nbsp;paní Mooshabrová zakývala hlavou, až&nbsp;se&nbsp;jí&nbsp;pápěří na&nbsp;klobouku zatřáslo, neboť si&nbsp;klobouk&nbsp;– stejně jako posledně&nbsp;– nesvlékla, a&nbsp;řekla:</span></p>
          <p class="chunk" data-nb-ref-number="11" data-nb-words="22" data-nb-chars="118"><span class="idea" data-nb-ref-number="11" id="idea11" data-nb-words="22" data-nb-chars="118">„Zatím nikam. Zatím to&nbsp;nechte zde. Zatím to&nbsp;nechte někde u&nbsp;zdi.“ A&nbsp;pak se&nbsp;konečně trochu usmála a&nbsp;pohlédla na&nbsp;chlapce.</span></p>
          <p class="chunk" data-nb-ref-number="12" data-nb-words="35" data-nb-chars="183"><span class="idea" data-nb-ref-number="12" id="idea12" data-nb-words="35" data-nb-chars="183">„Tak to&nbsp;je&nbsp;on,“ řekla si&nbsp;v&nbsp;duchu, „tak už&nbsp;ho&nbsp;vidím. Nesmí utéct, nesmí utéct do&nbsp;města ani na&nbsp;zahradu, musím ho&nbsp;hlídat. Nesmí utéct hlavně…“ a&nbsp;poprvé si&nbsp;v&nbsp;duchu pomyslila, „do večeře…“</span></p>
          <p class="chunk" data-nb-ref-number="13" data-nb-words="9" data-nb-chars="55"><span class="idea" data-nb-ref-number="13" id="idea13" data-nb-words="9" data-nb-chars="55">„Tak to&nbsp;je&nbsp;syn pana velkokupce Felsacha,“ řekla nahlas.</span></p>
          <p class="chunk" data-nb-ref-number="14" data-nb-words="37" data-nb-chars="218"><span class="idea" data-nb-ref-number="14" id="idea14" data-nb-words="37" data-nb-chars="218">„Ukážu vám nejdřív, paní,“ promluvil teď i&nbsp;hoch Oberon Felsach a&nbsp;jeho hlas byl jaksi pevný, klidný, „ukážu vám nejdřív pár oken zde v&nbsp;přízemí. Abyste viděla výzdobu. Vykuřovat budeme až&nbsp;před večeří, až&nbsp;přijdou i&nbsp;páni.“</span></p>
          <p class="chunk" data-nb-ref-number="15" data-nb-words="17" data-nb-chars="113"><span class="idea" data-nb-ref-number="15" id="idea15" data-nb-words="17" data-nb-chars="113">„Pan Oberon míní studenty,“ řekla stará hospodyně ustrašeně a&nbsp;paní Mooshabrová kývla. „Kouknu se&nbsp;na&nbsp;okna,“ řekla.</span></p>
          <p class="chunk" data-nb-ref-number="16" data-nb-words="21" data-nb-chars="128"><span class="idea" data-nb-ref-number="16" id="idea16" data-nb-words="21" data-nb-chars="128">„Šla bych do&nbsp;kuchyně,“ řekla hospodyně ustrašeně, „chystala bych jídlo. Dám paní zatím kávu a&nbsp;zákusky. Skočím pro ně&nbsp;do&nbsp;sklepa…“</span></p>
          <p class="chunk" data-nb-ref-number="17" data-nb-words="68" data-nb-chars="363"><span class="idea" data-nb-ref-number="17" id="idea17" data-nb-words="68" data-nb-chars="363">Hospodyně se&nbsp;uklonila a&nbsp;šla k&nbsp;mramorovému schodišti. Zahnula tam k&nbsp;těm tmavým leštěným dveřím a&nbsp;vešla do&nbsp;jedněch z&nbsp;nich. Paní Mooshabrová si&nbsp;teď všimla, že&nbsp;je&nbsp;to&nbsp;vskutku stará hospodyně, malá, slabá, křehká, a&nbsp;v&nbsp;duchu si&nbsp;řekla: „Jaký div, že&nbsp;na&nbsp;chlapce nestačí. Jaký div, že&nbsp;jí&nbsp;by&nbsp;utek. Ale mně utéct nesmí, aspoň do&nbsp;večeře…“ A&nbsp;kývla na&nbsp;toho Oberona a&nbsp;šla za&nbsp;ním.</span></p>
          <p class="chunk" data-nb-ref-number="18" data-nb-words="66" data-nb-chars="394"><span class="idea" data-nb-ref-number="18" id="idea18" data-nb-words="66" data-nb-chars="394">Zavedl ji&nbsp;nejdřív k&nbsp;oknu haly u&nbsp;atlasové sedací soupravy. Odhrnul dlouhou růžovou záclonu v&nbsp;rudém závěsu a&nbsp;ukázal za&nbsp;okno. Ukázal za&nbsp;okno a&nbsp;paní Mooshabrová si&nbsp;teď všimla i&nbsp;jeho nehtů. Byly vskutku dlouhé, zvláště na&nbsp;malíčcích, na&nbsp;nichž se&nbsp;docela kroutily… paní Mooshabrová pohlédla za&nbsp;okno. Viděla tam sklenku červeného vína, talíř s&nbsp;dvěma koláči, vázu s&nbsp;třemi nádhernými tulipány a&nbsp;tři svíce.</span></p>
          <p class="chunk" data-nb-ref-number="19" data-nb-words="31" data-nb-chars="180"><span class="idea" data-nb-ref-number="19" id="idea19" data-nb-words="31" data-nb-chars="180">„Zapálím je, až&nbsp;se&nbsp;víc setmí,“ řekl Oberon Felsach, „teď se&nbsp;pojďte kouknout na&nbsp;okno v&nbsp;jídelně.“ A&nbsp;hoch opět zaclonil okno záclonou a&nbsp;šel halou k&nbsp;velkým skleněným zasouvacím dveřím.</span></p>
          <p class="chunk" data-nb-ref-number="20" data-nb-words="85" data-nb-chars="514"><span class="idea" data-nb-ref-number="20" id="idea20" data-nb-words="85" data-nb-chars="514">Paní Mooshabrová v&nbsp;klobouku s&nbsp;barevným pápěřím, s&nbsp;ringlemi, korály a&nbsp;v&nbsp;bílých rukavičkách šla za&nbsp;ním a&nbsp;při tom, jak šla, zlehka si&nbsp;držela svou černou lesklou sváteční sukni. Pohlédla do&nbsp;středu haly na&nbsp;vodotrysk, z&nbsp;jehož rozštěpeného stonku stříkala voda zpátky do&nbsp;bazénku, pohlédla na&nbsp;obrazy ve&nbsp;zlatých rámech na&nbsp;zdi a&nbsp;na rozsvícené křišťálové lustry na&nbsp;stropě a&nbsp;pohlédla i&nbsp;na sochy u&nbsp;schodiště s&nbsp;červeným světlem. Ale to&nbsp;už&nbsp;Oberon Felsach rozevřel velké, mléčně skleněné zasouvací dveře jídelny a&nbsp;vkročil dovnitř.</span></p>
          <p class="chunk" data-nb-ref-number="21" data-nb-words="101" data-nb-chars="586"><span class="idea" data-nb-ref-number="21" id="idea21" data-nb-words="101" data-nb-chars="586">V&nbsp;jídelně byl tmavý stůl s&nbsp;šesti červenými křesly. Stůl nebyl pokryt, a&nbsp;tak byla znát na&nbsp;jeho desce rýha, byl to&nbsp;stůl, který se&nbsp;dal rozkládat. U&nbsp;jedné zdi stál dlouhý nízký příborník a&nbsp;na něm byly v&nbsp;několika vázách hyacinty. U&nbsp;druhé zdi stály tři menší odkládací stolky. Na&nbsp;zdech byly dva velké tmavé obrazy ve&nbsp;zlatých rámech, jakási zátiší s&nbsp;bažanty, ovocem a&nbsp;vínem. Za&nbsp;křeslem, jež stálo v&nbsp;čele stolu naproti širokým skleněným dveřím, bylo okno, které se&nbsp;zřejmě dalo zatahovat těžkým tmavomodrým sametem. K&nbsp;tomu oknu Oberon Felsach došel, poodhrnul lehčí růžovou záclonu a&nbsp;otevřel je.</span></p>
          <p class="chunk" data-nb-ref-number="22" data-nb-words="14" data-nb-chars="86"><span class="idea" data-nb-ref-number="22" id="idea22" data-nb-words="14" data-nb-chars="86">„Zde vidíte,“ ukázal rukou, na&nbsp;níž se&nbsp;opět mihly dlouhé nehty, „další okno. Pohleďte.“</span></p>
          <p class="chunk" data-nb-ref-number="23" data-nb-words="51" data-nb-chars="279"><span class="idea" data-nb-ref-number="23" id="idea23" data-nb-words="51" data-nb-chars="279">Paní Mooshabrová viděla za&nbsp;oknem tři svíce, tři sklenky s&nbsp;červeným vínem, mísu koláčů a&nbsp;tři vázy. V&nbsp;jedné byly tulipány, v&nbsp;druhé hyacinty a&nbsp;ve třetí kytice z&nbsp;jakýchsi bílých kvítků… „I&nbsp;zde zapálím,“ řekl Oberon Felsach a&nbsp;ukázal na&nbsp;svíce, „až se&nbsp;víc setmí. Líbí se&nbsp;vám naše okna?“</span></p>
          <p class="chunk" data-nb-ref-number="24" data-nb-words="27" data-nb-chars="150"><span class="idea" data-nb-ref-number="24" id="idea24" data-nb-words="27" data-nb-chars="150">„Líbí,“ kývla paní Mooshabrová s&nbsp;pohledem na&nbsp;bílá kvítka, pápěří na&nbsp;klobouku se&nbsp;jí&nbsp;zachvělo, „co je&nbsp;to&nbsp;za&nbsp;ty&nbsp;krásný bílý kvítka, ty&nbsp;znám, odkud jsou…“</span></p>
          <p class="chunk" data-nb-ref-number="25" data-nb-words="10" data-nb-chars="75"><span class="idea" data-nb-ref-number="25" id="idea25" data-nb-words="10" data-nb-chars="75">„Z&nbsp;družstevního krámu,“ zasmál se&nbsp;chlapec, „od Elisabeth Verdun, koukněte…“</span></p>
          <p class="chunk" data-nb-ref-number="26" data-nb-words="28" data-nb-chars="163"><span class="idea" data-nb-ref-number="26" id="idea26" data-nb-words="28" data-nb-chars="163">V&nbsp;širokých dveřích jídelny se&nbsp;objevila stará hospodyně v&nbsp;bílé krajkové zástěře a&nbsp;v&nbsp;krajkovém čepci. V&nbsp;ruce držela tác a&nbsp;na něm hrnek, konvičku, cukřenku a&nbsp;zákusky.</span></p>
          <p class="chunk" data-nb-ref-number="27" data-nb-words="16" data-nb-chars="94"><span class="idea" data-nb-ref-number="27" id="idea27" data-nb-words="16" data-nb-chars="94">„Kam poroučí paní, abych to&nbsp;dala,“ zeptala se&nbsp;bázlivě, „mám paní posloužit zde, anebo v&nbsp;hale?“</span></p>
          <p class="chunk" data-nb-ref-number="28" data-nb-words="12" data-nb-chars="67"><span class="idea" data-nb-ref-number="28" id="idea28" data-nb-words="12" data-nb-chars="67">„V&nbsp;hale,“ kývla paní Mooshabrová, a&nbsp;tak se&nbsp;všichni vrátili do&nbsp;haly.</span></p>
          <p class="chunk" data-nb-ref-number="29" data-nb-words="40" data-nb-chars="243"><span class="idea" data-nb-ref-number="29" id="idea29" data-nb-words="40" data-nb-chars="243">Hospodyně postavila tác na&nbsp;jeden stolek, nalila do&nbsp;šálku kávu a&nbsp;paní Mooshabrová poděkovala a&nbsp;usedla do&nbsp;křesla. Poznala, že&nbsp;je&nbsp;to&nbsp;tentýž stolek a&nbsp;atlasová křesla, kde seděla před týdnem s&nbsp;velkokupcem. Oberon Felsach usedl do&nbsp;křesla naproti ní.</span></p>
          <p class="chunk" data-nb-ref-number="30" data-nb-words="80" data-nb-chars="492"><span class="idea" data-nb-ref-number="30" id="idea30" data-nb-words="80" data-nb-chars="492">„Zde je, prosím, cukřenka,“ řekla pak ještě hospodyně a&nbsp;ukázala i&nbsp;na zlaté kleštičky, které ležely vedle, „nechť si&nbsp;paní poslouží. A&nbsp;zde…“ hospodyně vyňala z&nbsp;jakési krajkové kapsy nějakou lesklou věc, „zde je, prosím, zvonek. Bude-li si&nbsp;paní něco přát, zazvoní laskavě a&nbsp;já přijdu.“ A&nbsp;hospodyně se&nbsp;uklonila a&nbsp;odcházela opět ke&nbsp;schodišti k&nbsp;těm jedněm tmavým lesklým dveřím. Paní Mooshabrová si&nbsp;teď všimla, že&nbsp;kromě krajkové zástěry a&nbsp;bílého krajkového čepce má&nbsp;dlouhé tmavé, velmi krásné šaty.</span></p>
          <p class="chunk" data-nb-ref-number="31" data-nb-words="20" data-nb-chars="136"><span class="idea" data-nb-ref-number="31" id="idea31" data-nb-words="20" data-nb-chars="136">„Paní hospodyně,“ řekla paní Mooshabrová Oberonu Felsachovi v&nbsp;protějším křesle, „paní hospodyně šla do&nbsp;kuchyně. To&nbsp;slyší zvonek až&nbsp;tam?“</span></p>
          <p class="chunk" data-nb-ref-number="32" data-nb-words="132" data-nb-chars="711"><span class="idea" data-nb-ref-number="32" id="idea32" data-nb-words="132" data-nb-chars="711">„Slyší všude,“ usmál se&nbsp;Oberon Felsach a&nbsp;hleděl na&nbsp;korále, ringle a&nbsp;klobouk paní Mooshabrové, „slyší i&nbsp;ve sklepě… Kdo to&nbsp;s&nbsp;ní umí, dozví se&nbsp;od&nbsp;ní&nbsp;dost věcí, je&nbsp;médium. Ale o&nbsp;tom skoro nikdo neví, snad ani ona ne, a&nbsp;já s&nbsp;ní moc nepracuji. Já&nbsp;mám zdroje lepší,“ řekl a&nbsp;podivně se&nbsp;usmál. Paní Mooshabrová na&nbsp;něho hleděla a&nbsp;teď si&nbsp;teprv jaksepatří všimla, že&nbsp;je&nbsp;dost bledý. Rozhodně jeho otec velkokupec byl daleko osmahlejší. Možná však, že&nbsp;bledost chlapcovy tváře zvyšovaly i&nbsp;jeho dlouhé černé vlasy a&nbsp;oči, snad i&nbsp;ten jeho tmavý oblek. „Medy,“ zeptala se&nbsp;paní Mooshabrová a&nbsp;chlapec řekl: „Médium.“ A&nbsp;pak ukázal ke&nbsp;zdi a&nbsp;s&nbsp;podivným úsměvem se&nbsp;zeptal: „Co vlastně máte, paní, v&nbsp;té velké černé tašce a&nbsp;v&nbsp;tom balíku?“</span></p>
          <p class="chunk" data-nb-ref-number="33" data-nb-words="56" data-nb-chars="321"><span class="idea" data-nb-ref-number="33" id="idea33" data-nb-words="56" data-nb-chars="321">„Tam mám věci,“ řekla paní Mooshabrová a&nbsp;klidně hleděla na&nbsp;jeho bledou tvář, „věci k&nbsp;večeři. Mám tam i&nbsp;koláče. Jsou dobrý, dala jsem vanilku, hrozinky, mandle… dala jsem i&nbsp;tvaroh. Pekla jsem je&nbsp;včera celý den, já&nbsp;totiž ráda peču. Přijdou vhod… po&nbsp;večeři,“ řekla klidně s&nbsp;pohledem na&nbsp;jeho bledou tvář, „budou vám chutnat.“</span></p>
          <p class="chunk" data-nb-ref-number="34" data-nb-words="31" data-nb-chars="192"><span class="idea" data-nb-ref-number="34" id="idea34" data-nb-words="31" data-nb-chars="192">„Tak si&nbsp;poslužte,“ kývl Oberon Felsach a&nbsp;ukázal na&nbsp;tác. Paní Moos­habrová poděkovala, kleštěmi sáhla v&nbsp;bílé rukavičce do&nbsp;cukřenky a&nbsp;dala kostku do&nbsp;šálku. Pak lžičkou zamíchala a&nbsp;pozorně upila.</span></p>
          <p class="chunk" data-nb-ref-number="35" data-nb-words="22" data-nb-chars="141"><span class="idea" data-nb-ref-number="35" id="idea35" data-nb-words="22" data-nb-chars="141">„Když jste sem šla,“ řekl Oberon Felsach poněkud zvědavě, ale mohl to&nbsp;být omyl, „potkávala jste lidi? Míjela jste hloučky, průvody, zástupy…“</span></p>
          <p class="chunk" data-nb-ref-number="36" data-nb-words="41" data-nb-chars="250"><span class="idea" data-nb-ref-number="36" id="idea36" data-nb-words="41" data-nb-chars="250">„Když jsem k&nbsp;vám šla,“ paní Mooshabrová lehce zneklidněla, ale nedala to&nbsp;znát, „potkala jsem jen hlouček. Lidi jsou spíš doma, nevycházejí… Slyšela jsem,“ řekla rychle, zamlouvavě, „že se&nbsp;do&nbsp;školy neučíte, všechno znáte. Ale o&nbsp;čem se&nbsp;ve&nbsp;škole učíte?“</span></p>
          <p class="chunk" data-nb-ref-number="37" data-nb-words="18" data-nb-chars="113"><span class="idea" data-nb-ref-number="37" id="idea37" data-nb-words="18" data-nb-chars="113">„V&nbsp;kterém předmětě myslíte,“ řekl Oberon Felsach a&nbsp;pohodlně se&nbsp;opřel v&nbsp;křesle, „zeměpise, v&nbsp;počtech, v&nbsp;dějinách…“</span></p>
          <p class="chunk" data-nb-ref-number="38" data-nb-words="7" data-nb-chars="55"><span class="idea" data-nb-ref-number="38" id="idea38" data-nb-words="7" data-nb-chars="55">„Tak vůbec,“ řekla paní Mooshabrová, „to nejhlavnější.“</span></p>
          <p class="chunk" data-nb-ref-number="39" data-nb-words="34" data-nb-chars="195"><span class="idea" data-nb-ref-number="39" id="idea39" data-nb-words="34" data-nb-chars="195">„No tak třeba, když je&nbsp;právě státní svátek, o&nbsp;předsedovi,“ řekl hoch. „O&nbsp;něm a&nbsp;o&nbsp;kněžně vdově panovnici Augustě.“ A&nbsp;paní Mooshabrová kývla, sáhla si&nbsp;na&nbsp;krk na&nbsp;bambusové koule a&nbsp;začala poslouchat.</span></p>
          <p class="chunk" data-nb-ref-number="40" data-nb-words="234" data-nb-chars="1409"><span class="idea" data-nb-ref-number="40" id="idea40" data-nb-words="234" data-nb-chars="1409">„Albín Rappelschlund,“ začal Oberon Felsach a&nbsp;znovu se&nbsp;pohodlně opřel o&nbsp;opěradlo křesla, „Albín Rappelschlund se&nbsp;ujal moci před padesáti léty, když byl povýšen na&nbsp;generála a&nbsp;objevil zrádce trůnu. Od&nbsp;té&nbsp;doby vládne jako jediný a&nbsp;nejvyšší spolu s&nbsp;kněžnou vdovou panovnicí Augustou. Z&nbsp;jeho činů je&nbsp;důležité například to, že&nbsp;v&nbsp;jedné krátké válce porazil souseda… že&nbsp;zjednal pořádek, dal všem lidem práci, po&nbsp;válce založil Muzeum míru, v&nbsp;němž jsou největší a&nbsp;nejvzácnější sbírky zbraní. Za&nbsp;městem ve&nbsp;čtvrti Stadión založil velké letiště pro hvězdolety, které nese jeho jméno, na&nbsp;Měsíci u&nbsp;kráteru Einstein novou moderní věznici pro pět set lidí, kteří nejsou hodni chodit po&nbsp;Zemi, právě se&nbsp;dostavuje… a&nbsp;sám se&nbsp;pětkrát účastnil letu na&nbsp;Měsíc. Nikdy mu&nbsp;při přistávání neztěžkala krev.“ Oberon Felsach na&nbsp;chvilku zmlkl a&nbsp;jen se&nbsp;podivně usmíval. Paní Mooshabrová na&nbsp;něho hleděla a&nbsp;teď si&nbsp;poprvé uvědomila, že&nbsp;je&nbsp;asi vskutku velmi chytrý. „Tuhle pasáž,“ řekl Oberon Felsach a&nbsp;stále se&nbsp;v&nbsp;protějším křesle podivně usmíval, „tuhle pasáž o&nbsp;Albínu Rappelschlundovi musíme ve&nbsp;škole umět povinně. Kdo chce mít dobrou známku, musí ji&nbsp;umět dobře, rychle a&nbsp;přesně, tak zní nařízení. Kdyby ji&nbsp;někdo neuměl vůbec, mohl by&nbsp;být vyslýchán. Učíme se&nbsp;to,“ Oberon Felsach se&nbsp;usmál, „z nutnosti, v&nbsp;nižších třídách se&nbsp;učí o&nbsp;tom, jak byl koželuhem, číšníkem, vojákem, protestantským knězem. Teď vám povím, co&nbsp;se&nbsp;učíme v&nbsp;naší třídě o&nbsp;kněžně.“</span></p>
          <p class="chunk" data-nb-ref-number="41" data-nb-words="38" data-nb-chars="230"><span class="idea" data-nb-ref-number="41" id="idea41" data-nb-words="38" data-nb-chars="230">Oberon Felsach se&nbsp;znovu pohodlně opřel o&nbsp;opěradlo křesla a&nbsp;paní Mooshabrová si&nbsp;teď také uvědomila, že&nbsp;vskutku mluví jako dospělý člověk, snad dokonce jako spisovatel, a&nbsp;že musí být doopravdy chytrý. Pozorně se&nbsp;napila kávy a&nbsp;kývla.</span></p>
          <p class="chunk" data-nb-ref-number="42" data-nb-words="120" data-nb-chars="761"><span class="idea" data-nb-ref-number="42" id="idea42" data-nb-words="120" data-nb-chars="761">„Kněžna Augusta,“ řekl Oberon Felsach, „se narodila jako jediná dědička trůnu z&nbsp;otce Karla Napoleona, prince ze&nbsp;Saas-Beer, a&nbsp;matky Annymarie kněžny thálské, nazvané Blažené. Dětství a&nbsp;mládí prožila zčásti zde v&nbsp;sídelním městě, zčásti na&nbsp;venkovských zámcích, na&nbsp;dědičných velkostatcích thálských. Po&nbsp;smrti své matky Annymarie, řečené Blažené, která zemřela ve&nbsp;věku sta let, nastoupila na&nbsp;trůn. Bylo jí&nbsp;tehdy patnáct roků. Od&nbsp;té&nbsp;doby vládne. Od&nbsp;doby objevení zrádců, to&nbsp;jest od&nbsp;svých dvacíti let, vládne pak s&nbsp;předsedou Albínem Rappelschlundem jako jediná a&nbsp;nejvyšší panovnice kněžna vdova Augusta. A&nbsp;proč vdova. Protože se&nbsp;ve&nbsp;dvaceti vdala, ale muž jí&nbsp;brzy zemřel, zemřel za&nbsp;pár neděl po&nbsp;svatbě. Byl prasynovcem Karla Napoleona a&nbsp;pohřben jest v&nbsp;knížecím paláci.“</span></p>
          <p class="chunk" data-nb-ref-number="43" data-nb-words="42" data-nb-chars="260"><span class="idea" data-nb-ref-number="43" id="idea43" data-nb-words="42" data-nb-chars="260">„Ovšem,“ řekl Oberon Felsach za&nbsp;chvíli a&nbsp;klepl dlouhým nehtem do&nbsp;opěradla křesla, „ovšem tohle všechno, co&nbsp;jsem vám řekl z&nbsp;učebnice, je&nbsp;lež. Kněžna nevládne. Jestliže Rappelschlund za&nbsp;těch padesát let někdy kněžnu ukázal z&nbsp;balkónu paláce lidu, byla to&nbsp;atrapa.“</span></p>
          <p class="chunk" data-nb-ref-number="44" data-nb-words="15" data-nb-chars="94"><span class="idea" data-nb-ref-number="44" id="idea44" data-nb-words="15" data-nb-chars="94">„Atrapa,“ zdvihla paní Mooshabrová podbarvený zrak a&nbsp;zatřásla hlavou, „atra? A&nbsp;co je&nbsp;ta&nbsp;atra?“</span></p>
          <p class="chunk" data-nb-ref-number="45" data-nb-words="143" data-nb-chars="830"><span class="idea" data-nb-ref-number="45" id="idea45" data-nb-words="143" data-nb-chars="830">„Atrapa je&nbsp;mrtvá napodobenina. Atrapa je&nbsp;umělá věc,“ řekl Oberon Felsach a&nbsp;hleděl na&nbsp;tvář paní Mooshabrové, „atrapa je&nbsp;prostě lež. Taková atrapa může stát na&nbsp;balkóně, může sedět na&nbsp;trůně, může být i&nbsp;filmována a&nbsp;zobrazena na&nbsp;úředních portrétech. V&nbsp;magii se&nbsp;to&nbsp;nazývá zástupce. Říká se&nbsp;dlouhá léta,“ Oberon Felsach teď pohlédl do&nbsp;středu haly k&nbsp;vodotrysku, „že Rappelschlund kněžnu zavraždil nebo ji&nbsp;vězní v&nbsp;zámku. Pravda je&nbsp;jiná&nbsp;– a&nbsp;to se&nbsp;říká též: kněžna žije a&nbsp;skrývá se. Mám za&nbsp;to,“ Oberon Felsach pohlédl na&nbsp;barevné pápěří na&nbsp;klobouku paní Mooshabrové, „mám za&nbsp;to, že&nbsp;dnes už&nbsp;policie bezpečně ví, kde kněžna je. Pátrala v&nbsp;minulých létech u&nbsp;různých lidí, kteří ji&nbsp;kdysi znali nebo alespoň jednou v&nbsp;životě viděli. Pátrala u&nbsp;různých lidí, kteří s&nbsp;ní někdy v&nbsp;minulosti promluvili aspoň jedno slovo. Pátrala v&nbsp;minulých létech stále.“</span></p>
          <p class="chunk" data-nb-ref-number="46" data-nb-words="28" data-nb-chars="172"><span class="idea" data-nb-ref-number="46" id="idea46" data-nb-words="28" data-nb-chars="172">„A&nbsp;tedy vypátrala…?“ zdvihla paní Mooshabrová zrak. „Vypátrala,“ usmál se&nbsp;Oberon Felsach, „vskutku už&nbsp;dnes ví, kde kněžna je. Dejme tomu, že&nbsp;právě teď je&nbsp;na&nbsp;Kočičím zámku.“</span></p>
          <p class="chunk" data-nb-ref-number="47" data-nb-words="19" data-nb-chars="120"><span class="idea" data-nb-ref-number="47" id="idea47" data-nb-words="19" data-nb-chars="120">„Na Kočičím zámku v&nbsp;podhůří Černého lesa?“ užasla paní Moos­habrová. „Na Kočičím zámku? Copak ona tam vůbec někdy byla?“</span></p>
          <p class="chunk" data-nb-ref-number="48" data-nb-words="23" data-nb-chars="128"><span class="idea" data-nb-ref-number="48" id="idea48" data-nb-words="23" data-nb-chars="128">„Jistě,“ kývl Oberon Felsach klidně, „a teď je&nbsp;tam třeba zas. Třeba právě teď tam na&nbsp;tom zámku smaží žampiony a&nbsp;háčkuje krajky.“</span></p>
          <p class="chunk" data-nb-ref-number="49" data-nb-words="8" data-nb-chars="57"><span class="idea" data-nb-ref-number="49" id="idea49" data-nb-words="8" data-nb-chars="57">„A&nbsp;vaše hospodyně chystá večeři?“ žasla paní Mooshabrová.</span></p>
          <p class="chunk" data-nb-ref-number="50" data-nb-words="58" data-nb-chars="349"><span class="idea" data-nb-ref-number="50" id="idea50" data-nb-words="58" data-nb-chars="349">„Chystá večeři,“ kývl Oberon Felsach, „v kuchyni. Chystá haluhy, řasy, žampióny, chystá polévku z&nbsp;želv, běhá přitom do&nbsp;sklepa a&nbsp;má strach. Chystá smažené ryby…“ Oberon Felsach pohlédl do&nbsp;středu haly k&nbsp;vodotrysku, „vyjímá z&nbsp;nich kosti, v&nbsp;rybách nesmí zůstat jediná kost. Na&nbsp;kredenci na&nbsp;tácu má&nbsp;i&nbsp;kousky špeku,“ řekl, „a vy&nbsp;jste tedy přinesla koláče…“</span></p>
          <p class="chunk" data-nb-ref-number="51" data-nb-words="59" data-nb-chars="336"><span class="idea" data-nb-ref-number="51" id="idea51" data-nb-words="59" data-nb-chars="336">„Koláče,“ kývla paní Mooshabrová a&nbsp;pohlédla ke&nbsp;zdi, kde stála její velká černá taška a&nbsp;balík s&nbsp;provazem, „pekla jsem je&nbsp;celý den. Dala jsem vanilku, mandle, hrozinky… Ale přinesla jsem ještě jiné věci…“ paní Mooshabrová se&nbsp;trochu usmála, „já totiž ráda nejen peču, ale i&nbsp;dělám tabuli. Dnes bych ji&nbsp;tu&nbsp;u&nbsp;vás v&nbsp;jídelně ráda udělala sama.“</span></p>
          <p class="chunk" data-nb-ref-number="52" data-nb-words="14" data-nb-chars="77"><span class="idea" data-nb-ref-number="52" id="idea52" data-nb-words="14" data-nb-chars="77">„To je&nbsp;možné,“ kývl Oberon Felsach, „hospodyně vám dá&nbsp;ubrus a&nbsp;vy ji&nbsp;uděláte.“</span></p>
          <p class="chunk" data-nb-ref-number="53" data-nb-words="29" data-nb-chars="179"><span class="idea" data-nb-ref-number="53" id="idea53" data-nb-words="29" data-nb-chars="179">„Já přinesla i&nbsp;ubrus,“ zavrtěla paní Mooshabrová hlavou, „přinesla jsem i&nbsp;ozdoby. Proto jsem vzala tašku a&nbsp;balík. Snad se&nbsp;paní hospodyně neurazí, když to&nbsp;všechno připravím a&nbsp;dám.“</span></p>
          <p class="chunk" data-nb-ref-number="54" data-nb-words="54" data-nb-chars="314"><span class="idea" data-nb-ref-number="54" id="idea54" data-nb-words="54" data-nb-chars="314">„Když si&nbsp;to&nbsp;přejete,“ kývl Oberon Felsach a&nbsp;pohlédl na&nbsp;zelené a&nbsp;červené pápěří paní Mooshabrové, „co by&nbsp;se&nbsp;urážela? Bude nás u&nbsp;stolu se&nbsp;studenty pět. Víte, paní,“ řekl náhle, „že to&nbsp;vaše dlouhé chmýří na&nbsp;klobouku, zelené a&nbsp;červené, má&nbsp;tytéž barvy jako naše hvězdolety? Naše hvězdolety také svítí zeleně a&nbsp;červeně.“</span></p>
          <p class="chunk" data-nb-ref-number="55" data-nb-words="50" data-nb-chars="287"><span class="idea" data-nb-ref-number="55" id="idea55" data-nb-words="50" data-nb-chars="287">„Je to&nbsp;možné,“ kývla paní Mooshabrová a&nbsp;pápěří se&nbsp;jí&nbsp;zachvělo, „občas nějaký ten hvězdo vidím. A&nbsp;tyhle korále,“ paní Mooshabrová si&nbsp;sáhla pod krk, „mají zase barvy jako některé vlaky v&nbsp;metru, řekla mi&nbsp;naše správcová. Pan otec velkokupec je&nbsp;tedy na&nbsp;Měsíci. Vy&nbsp;jste na&nbsp;Měsíci ještě nebyl?“</span></p>
          <p class="chunk" data-nb-ref-number="56" data-nb-words="58" data-nb-chars="323"><span class="idea" data-nb-ref-number="56" id="idea56" data-nb-words="58" data-nb-chars="323">„Ještě ne,“ zavrtěl Oberon Felsach hlavou a&nbsp;přejel si&nbsp;teď oběma rukama odshora dolů své dlouhé černé vlasy, měl vskutku dlouhé nehty, zvláště na&nbsp;malíčcích, a&nbsp;byl dost bledý, „někdy se&nbsp;tam však podívám. Ale jak to&nbsp;tam vypadá, vím. Slyším vyprávění, mám o&nbsp;tom obrázkové knihy, učíme se&nbsp;o&nbsp;tom ve&nbsp;škole. Je&nbsp;to&nbsp;tam dost smutné.“</span></p>
          <p class="chunk" data-nb-ref-number="57" data-nb-words="12" data-nb-chars="69"><span class="idea" data-nb-ref-number="57" id="idea57" data-nb-words="12" data-nb-chars="69">„Ale někde u&nbsp;kráterů se&nbsp;lidé koupou v&nbsp;lávě,“ řekla paní Mooshab­rová.</span></p>
          <p class="chunk" data-nb-ref-number="58" data-nb-words="120" data-nb-chars="672"><span class="idea" data-nb-ref-number="58" id="idea58" data-nb-words="120" data-nb-chars="672">„To se&nbsp;jen říká, že&nbsp;v&nbsp;lávě,“ usmál se&nbsp;Oberon Felsach, „ve skutečnosti je&nbsp;to&nbsp;prach a&nbsp;popel s&nbsp;tou umělou vodou, zkrátka bláto. Bláto, které se&nbsp;na&nbsp;slunci taví, pak se&nbsp;trochu ochladí a&nbsp;v&nbsp;něm se&nbsp;lidé koupou. Léčí se&nbsp;tím revma, ledviny, kornatění cév, také některé nemoci duševní. Zvláště ty, to&nbsp;je&nbsp;ironie,“ Oberon Felsach se&nbsp;usmál, „které vznikají právě tam, na&nbsp;Měsíci. Z&nbsp;pocitu odtržení, osamění, zavržení… Ale pravá láva na&nbsp;Měsíci není,“ zavrtěl hlavou, „Měsíc je&nbsp;vyhaslý. Stavět tam lázně je&nbsp;dost drahé, jako všechno, všechno musí být totiž pod sklem, protože se&nbsp;tam mění teplota. Ve&nbsp;dne je&nbsp;tam skoro sto stupňů horka a&nbsp;ráno před východem slunce je&nbsp;až&nbsp;157 stupňů pod nulou.“</span></p>
          <p class="chunk" data-nb-ref-number="59" data-nb-words="13" data-nb-chars="91"><span class="idea" data-nb-ref-number="59" id="idea59" data-nb-words="13" data-nb-chars="91">„Tak to&nbsp;mrzne,“ kývla paní Mooshabrová, „proto pan otec velko­kupec tam prodává vyhřívače.“</span></p>
          <p class="chunk" data-nb-ref-number="60" data-nb-words="56" data-nb-chars="356"><span class="idea" data-nb-ref-number="60" id="idea60" data-nb-words="56" data-nb-chars="356">„Vyhřívače, ale i&nbsp;rádia, magnetofony, lampy, televize,“ řekl Oberon Felsach, „lidé tam na&nbsp;rádia a&nbsp;televize chytají zemské stanice. Já&nbsp;mám zde…“ ukázal z&nbsp;křesla halou, ale mínil zřejmě celou vilu, „dost magnetofonů, televizí a&nbsp;rádií, rádia jsou však různě skrytá, zpravidla ve&nbsp;zdech. I&nbsp;hospodyně v&nbsp;kuchyni má&nbsp;skrytá rádia, takže může poslouchat při vaření.“</span></p>
          <p class="chunk" data-nb-ref-number="61" data-nb-words="18" data-nb-chars="104"><span class="idea" data-nb-ref-number="61" id="idea61" data-nb-words="18" data-nb-chars="104">„O&nbsp;tomhle na&nbsp;Měsíci mi&nbsp;říkala i&nbsp;správcová,“ kývla paní Moos­habrová hlavou, „jsou tam taky hory a&nbsp;moře?“</span></p>
          <p class="chunk" data-nb-ref-number="62" data-nb-words="66" data-nb-chars="387"><span class="idea" data-nb-ref-number="62" id="idea62" data-nb-words="66" data-nb-chars="387">„Hory tam jsou,“ kývl Oberon Felsach, „řetězy hor, celá pohoří, jsou to&nbsp;i&nbsp;velké rozbité skály, leccos je&nbsp;sopečného původu. Ale sopky jsou vyhaslé. Moře tam nejsou, protože tam není deště ani vody, ta&nbsp;se&nbsp;dělá uměle. To&nbsp;jsou jen pouhé názvy, když se&nbsp;říká Moře dešťů, Moře klidu nebo Moře jasu. Ve&nbsp;skutečnosti to&nbsp;nejsou moře, ale obrovské, nedozírné pouště. Pouště prachu, popelu a&nbsp;kamení.“</span></p>
          <p class="chunk" data-nb-ref-number="63" data-nb-words="13" data-nb-chars="82"><span class="idea" data-nb-ref-number="63" id="idea63" data-nb-words="13" data-nb-chars="82">„A&nbsp;zvířata, květiny, stromy,“ zeptala se&nbsp;paní Mooshabrová a&nbsp;trochu se&nbsp;napila kávy.</span></p>
          <p class="chunk" data-nb-ref-number="64" data-nb-words="86" data-nb-chars="537"><span class="idea" data-nb-ref-number="64" id="idea64" data-nb-words="86" data-nb-chars="537">„Málo,“ usmál se&nbsp;Oberon Felsach, „co tam je, se&nbsp;všechno dováží a&nbsp;uměle pěstuje. Některé země tam dělají velké zavlažovací kanály a&nbsp;sázejí rostlinstvo. Rostou tam hlavně borovice a&nbsp;zakrslé smrky. Povedlo se&nbsp;tam udržet i&nbsp;palmy, ty&nbsp;jsou v&nbsp;lázeňských místech u&nbsp;kráterů Einstein, Borman, Pestalozzi… jsou tam i&nbsp;kaktusy, sem tam tráva, ale například tam není možno pěstovat hyacinty a&nbsp;tulipány. A&nbsp;dosud se&nbsp;tam nepovedlo pěstovat ovocné stromy, například jabloně. Takže v&nbsp;tom měsíčním ráji,“ Oberon Felsach se&nbsp;usmál, „není jedna jediná jabloň.“</span></p>
          <p class="chunk" data-nb-ref-number="65" data-nb-words="14" data-nb-chars="85"><span class="idea" data-nb-ref-number="65" id="idea65" data-nb-words="14" data-nb-chars="85">„Tak tam lidé ovoce nejí,“ řekla paní Mooshabrová, „a co&nbsp;ovesnou či&nbsp;kukuřičnou kaši…“</span></p>
          <p class="chunk" data-nb-ref-number="66" data-nb-words="195" data-nb-chars="1095"><span class="idea" data-nb-ref-number="66" id="idea66" data-nb-words="195" data-nb-chars="1095">„To všechno tam je,“ řekl Oberon Felsach a&nbsp;dotkl se&nbsp;svých dlouhých černých vlasů, „je tam i&nbsp;ovoce, třeba pomeranče, citróny a&nbsp;fíky, jsou tam i&nbsp;ty tulipány a&nbsp;hyacinty, kukuřice, oves, ječmen, chmel, takže se&nbsp;tam vaří i&nbsp;pivo. Ale to&nbsp;všechno se&nbsp;pěstuje v&nbsp;obrovských poklopech z&nbsp;nerozbitného skla, v&nbsp;kterých se&nbsp;uměle zavlažuje, udržuje teplota a&nbsp;nepůsobí kosmické záření. Jinak to&nbsp;nejde. Pod širým nebem by&nbsp;to&nbsp;ve&nbsp;dne všechno rázem uschlo a&nbsp;v&nbsp;noci zmrzlo. Když jsou stromy ve&nbsp;volné přírodě, jako ty&nbsp;borovice, smrky a&nbsp;palmy, musí být ve&nbsp;dne uměle chlazeny a&nbsp;v&nbsp;noci zahřívány. Každý strom má&nbsp;své elektrické zařízení. Ze&nbsp;zvířat tam žijí velbloudi, osli, hovězí skot, také psy a&nbsp;kočky tam lze držet, i&nbsp;lvy… Též některé ptáky, třeba pávy, drůbež, ale všichni tito tvorové mohou vyjít ven do&nbsp;přírody jen chvíli před západem slunce a&nbsp;brzy po&nbsp;východu, kdy je&nbsp;teplota snesitelná. Páv třeba vyjde pod palmy nebo na&nbsp;kraj té&nbsp;pouště z&nbsp;prachu a&nbsp;popela, oslíci se&nbsp;projdou po&nbsp;travinách mezi smrky… to&nbsp;trvá jen krátce. Pak musí pod poklopy, jinak by&nbsp;pošli horkem nebo zmrzli, uškodilo by&nbsp;jim záření. Jsou tam i&nbsp;koně.“</span></p>
          <p class="chunk" data-nb-ref-number="67" data-nb-words="43" data-nb-chars="245"><span class="idea" data-nb-ref-number="67" id="idea67" data-nb-words="43" data-nb-chars="245">„Takže tam pivo rozváží kočí,“ řekla paní Mooshabrová, opatrně se&nbsp;v&nbsp;bílé rukavičce napila kávy a&nbsp;pak chtěla ještě něco říci, když vtom vešla do&nbsp;haly hospodyně v&nbsp;krajkové zástěře a&nbsp;čepci. Než došla ke&nbsp;stolku, Oberon Felsach se&nbsp;ještě usmál a&nbsp;řekl:</span></p>
          <p class="chunk" data-nb-ref-number="68" data-nb-words="32" data-nb-chars="198"><span class="idea" data-nb-ref-number="68" id="idea68" data-nb-words="32" data-nb-chars="198">„Všechno se&nbsp;tam dopravuje v&nbsp;autech, busech, helikoptérách a&nbsp;zdvihadlech. Silnice jsou z&nbsp;netavitelných kovů a&nbsp;je těžko je&nbsp;stavět, stejně jako domy. Vždyť je&nbsp;všude jen prach, rozpukaný kámen a&nbsp;popel.“</span></p>
          <p class="chunk" data-nb-ref-number="69" data-nb-words="20" data-nb-chars="124"><span class="idea" data-nb-ref-number="69" id="idea69" data-nb-words="20" data-nb-chars="124">Hospodyně došla ke&nbsp;stolku a&nbsp;paní Mooshabrová si&nbsp;všimla, že&nbsp;je&nbsp;velmi ustrašená. V&nbsp;první chvíli nemohla ani pořádně promluvit.</span></p>
          <p class="chunk" data-nb-ref-number="70" data-nb-words="9" data-nb-chars="52"><span class="idea" data-nb-ref-number="70" id="idea70" data-nb-words="9" data-nb-chars="52">„A&nbsp;ono se&nbsp;něco stalo?“ zdvihla paní Mooshabrová oči.</span></p>
          <p class="chunk" data-nb-ref-number="71" data-nb-words="12" data-nb-chars="94"><span class="idea" data-nb-ref-number="71" id="idea71" data-nb-words="12" data-nb-chars="94">„Předseda Rappelschlund hrozí stanným právem,“ řekla hospodyně, „snad ho&nbsp;už&nbsp;dokonce vyhlásil.“</span></p>
          <p class="chunk" data-nb-ref-number="72" data-nb-words="70" data-nb-chars="365"><span class="idea" data-nb-ref-number="72" id="idea72" data-nb-words="70" data-nb-chars="365">„Tak,“ Oberon Felsach náhle vstal z&nbsp;křesla, sklonil se&nbsp;ke&nbsp;zdi a&nbsp;hmátl tam na&nbsp;nějaký knoflík, „tak. A&nbsp;už je&nbsp;to&nbsp;tu, čekám na&nbsp;to&nbsp;od&nbsp;rána,“ řekl s&nbsp;klidným úsměvem na&nbsp;bledé tváři, „čekám na&nbsp;to&nbsp;od&nbsp;rána, čekám, že&nbsp;dnes něco bude… a&nbsp;už je&nbsp;to&nbsp;tu.“ Vtom se&nbsp;ze&nbsp;zdi, kde zřejmě bylo nějaké rádio, ozval hlas. Hospodyně trochu odstoupila a&nbsp;paní Moos­habrová trochu zvedla hlavu.</span></p>
          <p class="chunk" data-nb-ref-number="73" data-nb-words="62" data-nb-chars="385"><span class="idea" data-nb-ref-number="73" id="idea73" data-nb-words="62" data-nb-chars="385">„… aby svátek proběhl důstojně,“ říkal hlasatel a&nbsp;na chvilku zmlkl. Pak pokračoval: „Lidé nesmí dělat zlou krev, lidé musí dbát o&nbsp;klid a&nbsp;pořádek. Musí vyklidit ulice a&nbsp;náměstí do&nbsp;sedmi hodin večer, jinak vše obsadí vojsko. Není dovoleno se&nbsp;srocovat a&nbsp;provolávat státu nepřátelská hesla. Svátek musí proběhnout důstojně, a&nbsp;proto vojsko má&nbsp;rozkaz v&nbsp;případě potřeby střílet. Konec zpráv.“</span></p>
          <p class="chunk" data-nb-ref-number="74" data-nb-words="115" data-nb-chars="661"><span class="idea" data-nb-ref-number="74" id="idea74" data-nb-words="115" data-nb-chars="661">„Z&nbsp;toho plyne,“ řekl Oberon Felsach s&nbsp;klidným úsměvem a&nbsp;stiskl knoflík, „z toho plyne, že&nbsp;policie mlčí. Rappelschlund povolal vojsko. Z&nbsp;toho plyne,“ Oberon Felsach se&nbsp;usmál a&nbsp;usedl zas do&nbsp;křesla proti paní Mooshabrové, „že se&nbsp;Rappelschlund na&nbsp;policii nespoléhá. Měl v&nbsp;posledních dnech různá jednání s&nbsp;policejním ministrem Scarcolou, a&nbsp;jak je&nbsp;vidět, dopadla tak, jak se&nbsp;říká. Špatně. Tak se&nbsp;mi&nbsp;zdá,“ Oberon Felsach se&nbsp;usmál, „že to&nbsp;v&nbsp;městě a&nbsp;v&nbsp;zemi vskutku začíná.“ A&nbsp;v&nbsp;té chvíli Oberon Felsach pohlédl velmi divně ke&nbsp;dveřím haly a&nbsp;v&nbsp;té chvíli si&nbsp;paní Mooshabrová opět připomněla, že&nbsp;je&nbsp;tu&nbsp;proto, aby ho&nbsp;hlídala, aby neprchl aspoň do&nbsp;večeře, a&nbsp;lehce zneklidněla.</span></p>
          <p class="chunk" data-nb-ref-number="75" data-nb-words="39" data-nb-chars="235"><span class="idea" data-nb-ref-number="75" id="idea75" data-nb-words="39" data-nb-chars="235">„Zapálíte svíčky,“ řekla rychle, „budete vykuřovat, přijdou študenti. U&nbsp;stolu nás bude pět,“ řekla rychle, „a taky bych se&nbsp;ráda zeptala na&nbsp;ty&nbsp;tajné vědy.“ Oberon Felsach ještě chvíli hleděl ke&nbsp;dveřím haly, pak odvrátil zrak a&nbsp;pak řekl:</span></p>
          <p class="chunk" data-nb-ref-number="76" data-nb-words="9" data-nb-chars="54"><span class="idea" data-nb-ref-number="76" id="idea76" data-nb-words="9" data-nb-chars="54">„Za chvíli zas otevřu rádio. Uvidím, co&nbsp;budou hlásit.“</span></p>
          <p class="chunk" data-nb-ref-number="77" data-nb-words="25" data-nb-chars="144"><span class="idea" data-nb-ref-number="77" id="idea77" data-nb-words="25" data-nb-chars="144">„Kdyby tu&nbsp;byli už&nbsp;studenti,“ řekla hospodyně bázlivě, pořád tam ještě poblíž v&nbsp;krajkové zástěře a&nbsp;čepci stála, „aby se&nbsp;jim v&nbsp;městě nic nestalo.“</span></p>
          <p class="chunk" data-nb-ref-number="78" data-nb-words="58" data-nb-chars="336"><span class="idea" data-nb-ref-number="78" id="idea78" data-nb-words="58" data-nb-chars="336">„Nic se&nbsp;jim nestane, vím to,“ řekl Oberon Felsach rázně a&nbsp;sotva na&nbsp;hospodyni koukl, „přijdou. Vy&nbsp;to&nbsp;přece víte taky.“ A&nbsp;hospodyně zatřásla hlavou v&nbsp;bílém čepci, uklonila se&nbsp;a&nbsp;rychle odešla. A&nbsp;Oberon Felsach se&nbsp;pohodlně opřel o&nbsp;opěradlo křesla, pohlédl na&nbsp;klobouk paní Mooshabrové a&nbsp;řekl: „Co chcete o&nbsp;tajných vědách vědět. Je&nbsp;toho moc.“</span></p>
          <p class="chunk" data-nb-ref-number="79" data-nb-words="9" data-nb-chars="56"><span class="idea" data-nb-ref-number="79" id="idea79" data-nb-words="9" data-nb-chars="56">„No jen tak,“ paní Mooshabrová si&nbsp;oddychla, „to hlavní.“</span></p>
          <p class="chunk" data-nb-ref-number="80" data-nb-words="136" data-nb-chars="805"><span class="idea" data-nb-ref-number="80" id="idea80" data-nb-words="136" data-nb-chars="805">„Všechno je&nbsp;hlavní,“ řekl Oberon Felsach a&nbsp;opět si&nbsp;přejel rukama své dlouhé černé vlasy, „neexistuje maličkost. Všechno má&nbsp;cenu a&nbsp;dá se&nbsp;použít, využít. Je&nbsp;moc druhů tajných věd. Jsou ty, které se&nbsp;týkají lidského mozku a&nbsp;duše, s&nbsp;tím lze dělat neuvěřitelné věci, to&nbsp;se&nbsp;ostatně dělalo už&nbsp;před třiceti, čtyřiceti, padesáti léty. Jsou ty, kterými lze leccos na&nbsp;dálku ovlivnit, vyposlouchat, odposlouchat, to&nbsp;používá armáda a&nbsp;policie, a&nbsp;proti tomu je&nbsp;obrana. Jsou ty, kterými se&nbsp;lze spojit se&nbsp;záhrobím, ale ty&nbsp;jsou dosud vskutku velmi tajné a&nbsp;nelze s&nbsp;nimi běžně pracovat. A&nbsp;pak jsou způsoby věštění. Z&nbsp;letu a&nbsp;vnitřností ptáků, zvláště hřbitovních vran…“ Oberon Felsach se&nbsp;usmál, „též z&nbsp;křišťálových koulí, ty&nbsp;jsou však jen pomůckou na&nbsp;soustředění… z&nbsp;ruky čili dlaně, to&nbsp;je&nbsp;chiromantie. A&nbsp;ovšem věštění z&nbsp;hvězd.“</span></p>
          <p class="chunk" data-nb-ref-number="81" data-nb-words="17" data-nb-chars="91"><span class="idea" data-nb-ref-number="81" id="idea81" data-nb-words="17" data-nb-chars="91">„A&nbsp;dá se&nbsp;z&nbsp;hvězd zjistit osud?“ řekla paní Mooshabrová a&nbsp;pápěří na&nbsp;klobouku se&nbsp;jí&nbsp;zachvělo.</span></p>
          <p class="chunk" data-nb-ref-number="82" data-nb-words="28" data-nb-chars="165"><span class="idea" data-nb-ref-number="82" id="idea82" data-nb-words="28" data-nb-chars="165">„Dá se&nbsp;zjistit obrys budoucnosti,“ Oberon Felsach pohlédl na&nbsp;paní Mooshabrovou a&nbsp;jeho černé oči jako by&nbsp;se&nbsp;teď trochu zaleskly, „osud je&nbsp;v&nbsp;tom případě špatné slovo.“</span></p>
          <p class="chunk" data-nb-ref-number="83" data-nb-words="45" data-nb-chars="234"><span class="idea" data-nb-ref-number="83" id="idea83" data-nb-words="45" data-nb-chars="234">„Jeden lékárník mi&nbsp;řek,“ paní Mooshabrová vzala zas do&nbsp;rukavičky šálek a&nbsp;trochu se&nbsp;napila, „že věřit na&nbsp;osud je&nbsp;hloupost. Že&nbsp;je&nbsp;to&nbsp;jako věřit na&nbsp;dům nebo ptáky. Na&nbsp;prodávání, řekl taky. Já&nbsp;věřím na&nbsp;osud. Že&nbsp;co&nbsp;se&nbsp;mělo stát, se&nbsp;stalo…“</span></p>
          <p class="chunk" data-nb-ref-number="84" data-nb-words="110" data-nb-chars="632"><span class="idea" data-nb-ref-number="84" id="idea84" data-nb-words="110" data-nb-chars="632">„To je&nbsp;právě ono,“ kývl Oberon Felsach, vstal z&nbsp;křesla a&nbsp;začal se&nbsp;procházet po&nbsp;koberci, „osud je&nbsp;všechno, co&nbsp;se&nbsp;stalo, a&nbsp;proto ho&nbsp;nelze už&nbsp;změnit, proto je&nbsp;osud nezměnitelný. Jdou však měnit jeho důsledky v&nbsp;přítomnosti a&nbsp;budoucnosti. Co&nbsp;se&nbsp;však teprve státi má, není ještě osud, protože to&nbsp;je&nbsp;před námi, a&nbsp;tam je&nbsp;možná volba. Teprve jakmile se&nbsp;to&nbsp;stane, stává se&nbsp;to&nbsp;osudem, ale dřív ne. Do&nbsp;poslední chvíle to&nbsp;lze měnit alespoň v&nbsp;mezích jistých možností, proto říkám, že&nbsp;podle hvězd se&nbsp;dá&nbsp;zjistit obrys budoucnosti. Osudem je&nbsp;minulost, ne&nbsp;budoucnost. Pro minulost platí nezměnitelnost, pro budoucnost ne. To&nbsp;je&nbsp;vlastně velké štěstí.“</span></p>
          <p class="chunk" data-nb-ref-number="85" data-nb-words="12" data-nb-chars="65"><span class="idea" data-nb-ref-number="85" id="idea85" data-nb-words="12" data-nb-chars="65">„A&nbsp;jak se&nbsp;z&nbsp;těch hvězd ten obrys zjistí…“ řekla paní Mooshabrová.</span></p>
          <p class="chunk" data-nb-ref-number="86" data-nb-words="6" data-nb-chars="37"><span class="idea" data-nb-ref-number="86" id="idea86" data-nb-words="6" data-nb-chars="37">„To je&nbsp;složité,“ řekl Oberon Felsach.</span></p>
          <p class="chunk" data-nb-ref-number="87" data-nb-words="58" data-nb-chars="333"><span class="idea" data-nb-ref-number="87" id="idea87" data-nb-words="58" data-nb-chars="333">Vtom se&nbsp;opět otevřely u&nbsp;schodiště jedny z&nbsp;tmavých dveří a&nbsp;obje­vila se&nbsp;hospodyně. Držela v&nbsp;ruce nějakou mísu. Oberon Felsach, který se&nbsp;stále procházel kolem stolku a&nbsp;křesel, přistoupil ke&nbsp;zdi a&nbsp;zmáčkl knoflík. Hospodyně s&nbsp;mísou se&nbsp;u&nbsp;schodiště zachvěla a&nbsp;hned zas zmizela ve&nbsp;dveřích. A&nbsp;ze zdi, zřejmě ze&nbsp;skrytého rádia, se&nbsp;ozval hlas:</span></p>
          <p class="chunk" data-nb-ref-number="88" data-nb-words="54" data-nb-chars="362"><span class="idea" data-nb-ref-number="88" id="idea88" data-nb-words="54" data-nb-chars="362">„Předseda Albín Rappelschlund právě svolal do&nbsp;knížecího paláce zasedání. Jsou přítomni i&nbsp;generálové. Je&nbsp;jisté, prohlásil předseda Albín Rappelschlund, že&nbsp;ve&nbsp;venkovských městech vojsko nebude musit použít stanného práva, lid na&nbsp;venkově je&nbsp;vzdělaný, sečtělý a&nbsp;moudrý. O&nbsp;zasedání přineseme zprávy za&nbsp;hodinu.“ Pak bylo pár vteřin ticho a&nbsp;pak se&nbsp;znovu ozval hlasatel:</span></p>
          <p class="chunk" data-nb-ref-number="89" data-nb-words="48" data-nb-chars="289"><span class="idea" data-nb-ref-number="89" id="idea89" data-nb-words="48" data-nb-chars="289">„V&nbsp;sídelním městě jsou hlášeny průvody, zvláště ze&nbsp;středu a&nbsp;ze čtvrti Kerle, Filipov a&nbsp;Stadión. Z&nbsp;Alžbětova a&nbsp;Linde už&nbsp;méně či&nbsp;vůbec ne. Vojenský velitel města vyzývá občany, aby se&nbsp;rozešli a&nbsp;strávili zbytek svátečního dne důstojně ve&nbsp;svých bytech. Guiseppe Verdi, hudba z&nbsp;opery Falstaff.“</span></p>
          <p class="chunk" data-nb-ref-number="90" data-nb-words="44" data-nb-chars="250"><span class="idea" data-nb-ref-number="90" id="idea90" data-nb-words="44" data-nb-chars="250">„Tak se&nbsp;mi&nbsp;zdá,“ řekl Oberon Felsach a&nbsp;ztlumil hudbu, „že je&nbsp;to&nbsp;vážné. Ale také mám dojem, že&nbsp;to&nbsp;stanné právo nějak vázne.“ A&nbsp;Oberon Felsach opět tak divně pohlédl ke&nbsp;dveřím haly… a&nbsp;paní Mooshabrová to&nbsp;dobře postřehla, opět zneklidněla… řekla rychle:</span></p>
          <p class="chunk" data-nb-ref-number="91" data-nb-words="12" data-nb-chars="80"><span class="idea" data-nb-ref-number="91" id="idea91" data-nb-words="12" data-nb-chars="80">„Venku je&nbsp;už&nbsp;tma, nebudete přece jen už&nbsp;vykuřovat? Nebudete rozsvěcovat svíčky?“</span></p>
          <p class="chunk" data-nb-ref-number="92" data-nb-words="53" data-nb-chars="303"><span class="idea" data-nb-ref-number="92" id="idea92" data-nb-words="53" data-nb-chars="303">„Teď už&nbsp;ano,“ Oberon Felsach odvrátil zrak ode dveří a&nbsp;usmál se, „teď už&nbsp;je&nbsp;tedy rozsvítím.“ A&nbsp;šel k&nbsp;tomu oknu haly, kde byla výzdoba, odsunul růžovou záclonu a&nbsp;otevřel okno. Paní Mooshabrová z&nbsp;křesla viděla, jak vyňal z&nbsp;kapsy zapalovač, vztáhl ruku nad sklenku vína, tulipány a&nbsp;koláče a&nbsp;zapálil svíčky.</span></p>
          <p class="chunk" data-nb-ref-number="93" data-nb-words="16" data-nb-chars="101"><span class="idea" data-nb-ref-number="93" id="idea93" data-nb-words="16" data-nb-chars="101">„Budete ještě pít,“ zeptal se&nbsp;paní Mooshabrové, když zavřel okno, „pojďte do&nbsp;jídelny, zapálím i&nbsp;tam.“</span></p>
          <p class="chunk" data-nb-ref-number="94" data-nb-words="74" data-nb-chars="426"><span class="idea" data-nb-ref-number="94" id="idea94" data-nb-words="74" data-nb-chars="426">A&nbsp;paní Mooshabrová se&nbsp;zvedla z&nbsp;křesla a&nbsp;šla za&nbsp;chlapcem k&nbsp;širokým skleněným dveřím. Pohlédla přitom opět na&nbsp;obrazy ve&nbsp;zlatých rámech, na&nbsp;sochy u&nbsp;schodiště s&nbsp;červeným světlem a&nbsp;také na&nbsp;vodotrysk, v&nbsp;němž tiše stříkala voda z&nbsp;rozštíplého stonku a&nbsp;padala obloučky zpět do&nbsp;bazénku. V&nbsp;jídelně Oberon Felsach otevřel okno, vztáhl ruku nad sklenky s&nbsp;vínem, mísu koláčů a&nbsp;nad vázy s&nbsp;tulipány, hyacinty a&nbsp;bílými kvítky a&nbsp;zapálil svíčky.</span></p>
          <p class="chunk" data-nb-ref-number="95" data-nb-words="144" data-nb-chars="779"><span class="idea" data-nb-ref-number="95" id="idea95" data-nb-words="144" data-nb-chars="779">„Jsou žluté, vidíte,“ řekl, „nechají se&nbsp;zcela dohořet a&nbsp;zbudou z&nbsp;nich jen kousky… Tím by&nbsp;to&nbsp;v&nbsp;přízemí bylo,“ řekl, zavřel okno a&nbsp;teď stáhl i&nbsp;ten okenní tmavomodrý samet. Pak se&nbsp;rozhlédl po&nbsp;křeslech a&nbsp;řekl: „Když už&nbsp;jsme zde, určíme, jak kdo bude u&nbsp;večeře sedět. Sem si&nbsp;sednu já,“ řekl a&nbsp;ukázal na&nbsp;křeslo po&nbsp;pravé straně čela stolu, „semhle si&nbsp;sedne hospodyně,“ ukázal na&nbsp;levé křeslo, „s tím se&nbsp;nedá bohužel nic dělat. Studenti si&nbsp;sednou zde,“ ukázal, „jeden vedle mě&nbsp;a&nbsp;jeden vedle hospodyně. Vy&nbsp;budete sedět v&nbsp;čele stolu, zde zády k&nbsp;oknu. Za&nbsp;zády budete mít tento tmavomodrý samet,“ ukázal na&nbsp;závěs na&nbsp;okně, „před sebou budete mít,“ ukázal a&nbsp;usmál se, „dveře. Dveře z&nbsp;mléčného skla, z&nbsp;něhož se&nbsp;sem tam dělají i&nbsp;okna… Budete sedět v&nbsp;čele proti nim,“ usmál se, „protože jste host.“</span></p>
          <p class="chunk" data-nb-ref-number="96" data-nb-words="10" data-nb-chars="65"><span class="idea" data-nb-ref-number="96" id="idea96" data-nb-words="10" data-nb-chars="65">„A&nbsp;neměla bych už&nbsp;připravit tabuli,“ zeptala se&nbsp;paní Mooshabrová.</span></p>
          <p class="chunk" data-nb-ref-number="97" data-nb-words="21" data-nb-chars="135"><span class="idea" data-nb-ref-number="97" id="idea97" data-nb-words="21" data-nb-chars="135">„Je ještě čas,“ zavrtěl Oberon Felsach hlavou, „počkejte, až&nbsp;přijdou studenti. Pak připravíte tabuli a&nbsp;já budu s&nbsp;nimi zatím vykuřovat.“</span></p>
          <p class="chunk" data-nb-ref-number="98" data-nb-words="107" data-nb-chars="594"><span class="idea" data-nb-ref-number="98" id="idea98" data-nb-words="107" data-nb-chars="594">Paní Mooshabrová byla teď už&nbsp;opět klidná, téměř jista, že&nbsp;se&nbsp;vše zdaří, jak doufala a&nbsp;chtěla. Ten Oberon Felsach si&nbsp;zřejmě přece jen nechtěl vzít černý plášť a&nbsp;prchnout z&nbsp;domu do&nbsp;ulic, zřejmě se&nbsp;nechtěl ani kouknout do&nbsp;zahrady, to&nbsp;jen po&nbsp;zprávách z&nbsp;rádia se&nbsp;vždycky tak divně zahleděl ke&nbsp;dveřím haly. Paní Mooshabrová si&nbsp;byla teď už&nbsp;téměř jista, že&nbsp;hoch zůstane aspoň do&nbsp;večeře, a&nbsp;kývla hlavou. Nicméně se&nbsp;přece ještě rychle ozvala. „Ještě bych se&nbsp;trochu napila,“ ozvala se, „nesednem si&nbsp;ještě do&nbsp;haly? Ráda bych se&nbsp;ještě na&nbsp;něco ptala.“ A&nbsp;Oberon Felsach kývl a&nbsp;vyšel skleněnými dveřmi do&nbsp;haly.</span></p>
          <p class="chunk" data-nb-ref-number="99" data-nb-words="22" data-nb-chars="126"><span class="idea" data-nb-ref-number="99" id="idea99" data-nb-words="22" data-nb-chars="126">„Můj osud byl,“ řekla paní Mooshabrová, když už&nbsp;zase seděla v&nbsp;atlasovém křesle, „můj osud byl, že&nbsp;jsem měla dvě nehodné děti.“</span></p>
          <p class="chunk" data-nb-ref-number="100" data-nb-words="16" data-nb-chars="86"><span class="idea" data-nb-ref-number="100" id="idea100" data-nb-words="16" data-nb-chars="86">„To snad ne,“ usmál se&nbsp;Oberon Felsach také už&nbsp;v&nbsp;křesle, „to je&nbsp;snad nemožné. Povězte.“</span></p>
          <p class="chunk" data-nb-ref-number="101" data-nb-words="89" data-nb-chars="518"><span class="idea" data-nb-ref-number="101" id="idea101" data-nb-words="89" data-nb-chars="518">„Nemožné, povím,“ paní Mooshabrová pohlédla na&nbsp;cukřenku, „syn byl už&nbsp;třikrát v&nbsp;krimi, naposled na&nbsp;čtvrt roku, za&nbsp;co, nevím dodnes, dcera se&nbsp;tam octne asi taky. Nedávno se&nbsp;vdala za&nbsp;Laibacha zedníka a&nbsp;už se&nbsp;s&nbsp;ním rozvedla. Zlobili odmalička, rvali se, toulali a&nbsp;kradli. Pak přišli do&nbsp;pomocný školy, a&nbsp;když ji&nbsp;vyšli, do&nbsp;polepšovny. To&nbsp;je&nbsp;vždycky zlé, když děti přijdou do&nbsp;polepšovny, to&nbsp;jsou pak z&nbsp;nich pomocný dělníci, nádeníci… a&nbsp;utrápí… otce. Jsem na&nbsp;Péči dvacet let, to&nbsp;tam tenkrát paní Knorringová právě nastoupila.“</span></p>
          <p class="chunk" data-nb-ref-number="102" data-nb-words="20" data-nb-chars="130"><span class="idea" data-nb-ref-number="102" id="idea102" data-nb-words="20" data-nb-chars="130">„Teď se&nbsp;Péče stěhovala,“ řekl Oberon Felsach v&nbsp;křesle naprosto klidně a&nbsp;hleděl na&nbsp;paní Mooshabrovou, „z původní udělali kriminál.“</span></p>
          <p class="chunk" data-nb-ref-number="103" data-nb-words="29" data-nb-chars="160"><span class="idea" data-nb-ref-number="103" id="idea103" data-nb-words="29" data-nb-chars="160">„Ano,“ kývla paní Mooshabrová a&nbsp;pohlédla na&nbsp;zvonek, „Péče je&nbsp;teď v&nbsp;Kerke. Chtějí dělat krimi i&nbsp;z&nbsp;jednoho útulku v&nbsp;jedné boční ulici, protože má&nbsp;mříže v&nbsp;oknech.“</span></p>
          <p class="chunk" data-nb-ref-number="104" data-nb-words="11" data-nb-chars="57"><span class="idea" data-nb-ref-number="104" id="idea104" data-nb-words="11" data-nb-chars="57">„A&nbsp;ty vaše děti,“ usmál se&nbsp;Oberon Felsach, „bydlí u&nbsp;vás?“</span></p>
          <p class="chunk" data-nb-ref-number="105" data-nb-words="142" data-nb-chars="794"><span class="idea" data-nb-ref-number="105" id="idea105" data-nb-words="142" data-nb-chars="794">„Vlastně ne,“ zavrtěla paní Mooshabrová hlavou, „jen občas přijdou a&nbsp;pak pášou zlo. Jednou se&nbsp;dělili o&nbsp;kradený věci, myslím, že&nbsp;někoho přepadli u&nbsp;hřbitova u&nbsp;Filipova, tam je&nbsp;to&nbsp;v&nbsp;noci divné, podvedli mě&nbsp;s&nbsp;pozváním do&nbsp;hotelu. Podruhý si&nbsp;ke&nbsp;mně dali schovat kradený balíky, myslím, že&nbsp;to&nbsp;byly ty&nbsp;balíky z&nbsp;pošty z&nbsp;metra ze&nbsp;stanice Hřbitov, podvedli mě&nbsp;s&nbsp;novinama, divže mě&nbsp;lidi na&nbsp;ulici nekamenovali, zbyl mi&nbsp;provaz. Potřetí mě&nbsp;chtěli spustit do&nbsp;nějaký studně, abych jim tam nabrala poklad. A&nbsp;před pár dny na&nbsp;mě&nbsp;nastražili na&nbsp;hřbitově na&nbsp;hrobě, o&nbsp;který pečuju, mý&nbsp;vlastní jméno. Dcera Nabule se&nbsp;rozvedla a&nbsp;moc za&nbsp;to&nbsp;nedám, že&nbsp;se&nbsp;bude chtít vdát znovu. Paní hospodyně zas jde,“ řekla paní Mooshabrová s&nbsp;pohledem na&nbsp;tmavé dveře u&nbsp;schodiště a&nbsp;Oberon Felsach vstal, sklonil se&nbsp;ke&nbsp;zdi a&nbsp;stiskl knoflík.</span></p>
          <p class="chunk" data-nb-ref-number="106" data-nb-words="32" data-nb-chars="199"><span class="idea" data-nb-ref-number="106" id="idea106" data-nb-words="32" data-nb-chars="199">„Mám strach,“ zaúpěla hospodyně v&nbsp;krajkové zástěře a&nbsp;čepci, ale ke&nbsp;stolku a&nbsp;křeslům ani nedošla, zaúpěla dost z&nbsp;dálky, „mám přece jen strach, že&nbsp;studenti nejdou. Jsou velké demonstrace, hlásí rádio.“</span></p>
          <p class="chunk" data-nb-ref-number="107" data-nb-words="64" data-nb-chars="420"><span class="idea" data-nb-ref-number="107" id="idea107" data-nb-words="64" data-nb-chars="420">„… vyzývá naposled občany, aby se&nbsp;rozešli,“ říkal právě hlas v&nbsp;rádiu, „jinak se&nbsp;použije stanné právo, vojsko začne střílet. Je&nbsp;třeba…“ říkal hlasatel, „aby státní svátek, narozeniny kněžny vdovy panovnice Augusty, proběhl důstojně jako v&nbsp;minulých létech, v&nbsp;některých městech na&nbsp;venkově je&nbsp;úplný klid, lidé jsou sečtělí, vzdělaní a&nbsp;moudří. V&nbsp;knížecím paláci je&nbsp;zasedání, čeká se&nbsp;na&nbsp;příchod policejního ministra Scarcoly…“</span></p>
          <p class="chunk" data-nb-ref-number="108" data-nb-words="92" data-nb-chars="558"><span class="idea" data-nb-ref-number="108" id="idea108" data-nb-words="92" data-nb-chars="558">„Vidíte,“ řekl Oberon Felsach a&nbsp;usmál se&nbsp;na&nbsp;paní Mooshabrovou, „on tam ještě není. Policejní ministr na&nbsp;zasedání dosud nepřišel. Třeba je&nbsp;právě, řekněme, na&nbsp;Kočičím zámku,“ Oberon Felsach se&nbsp;usmál, „na Kočičím zámku v&nbsp;podhůří, letadlem to&nbsp;trvá hodinu. Jedno je&nbsp;však jasné,“ řekl Oberon Felsach jasným, pevným hlasem a&nbsp;podivně pohlédl ke&nbsp;dveřím haly… „policie mlčí. Policie mlčí a&nbsp;mezi ní&nbsp;a&nbsp;vojskem může dojít…“ pohlédl ke&nbsp;dveřím haly… „k bitvě.“ Hospodyně už&nbsp;zas z&nbsp;haly odešla, zmizela v&nbsp;těch jedněch tmavých dveřích, a&nbsp;paní Mooshabrová rychle kývla a&nbsp;řekla:</span></p>
          <p class="chunk" data-nb-ref-number="109" data-nb-words="23" data-nb-chars="135"><span class="idea" data-nb-ref-number="109" id="idea109" data-nb-words="23" data-nb-chars="135">„Vy těm tajným vědám rozumíte. Víte snad, co&nbsp;věští o&nbsp;tom dnešku hvězdy? Naše správcová,“ řekla paní Mooshabrová, „má o&nbsp;to velký zájem.“</span></p>
          <p class="chunk" data-nb-ref-number="110" data-nb-words="65" data-nb-chars="373"><span class="idea" data-nb-ref-number="110" id="idea110" data-nb-words="65" data-nb-chars="373">„Hvězdy věští divné věci,“ Oberon Felsach vypnul rádio a&nbsp;znovu usedl do&nbsp;křesla, „hvězdy věští velké události. Rappelschlund to&nbsp;jistě ví, a&nbsp;proto povolal vojsko. Povolal vojsko, aby všemu čelil. Řekl jsem vám, že&nbsp;co&nbsp;je&nbsp;před námi, se&nbsp;dá&nbsp;ještě ovlivnit a&nbsp;změnit,“ Oberon Felsach se&nbsp;usmál a&nbsp;přejel si&nbsp;rukou své dlouhé černé vlasy, „změnit se&nbsp;nedá nic, teprve když se&nbsp;to&nbsp;stane.“</span></p>
          <p class="chunk" data-nb-ref-number="111" data-nb-words="80" data-nb-chars="426"><span class="idea" data-nb-ref-number="111" id="idea111" data-nb-words="80" data-nb-chars="426">„Když se&nbsp;dcera vdávala,“ řekla paní Mooshabrová a&nbsp;napila se&nbsp;opatrně ještě trochu kávy, „pekla jsem jí&nbsp;na&nbsp;svatbu koláče. Pekla jsem je&nbsp;celý den a&nbsp;dala jsem vanilku, hrozinky a&nbsp;mandle. I&nbsp;tvaroh. A&nbsp;ona je&nbsp;chytla a&nbsp;vyhodila na&nbsp;dvůr koni. A&nbsp;pak vyhodila i&nbsp;mne. A&nbsp;to když byly děti malý, zpívala jsem jim i&nbsp;ukolíbavku a&nbsp;na tu&nbsp;svatbu jsem si&nbsp;vzala svý jediný sváteční šaty. Tuhle dlouhou černou lesklou sukni, v&nbsp;který jsem, a&nbsp;jupku.“</span></p>
          <p class="chunk" data-nb-ref-number="112" data-nb-words="24" data-nb-chars="147"><span class="idea" data-nb-ref-number="112" id="idea112" data-nb-words="24" data-nb-chars="147">„A&nbsp;tenhle klobouk, náušnice, korále jste na&nbsp;té&nbsp;svatbě neměla,“ řekl Oberon Felsach dost zvědavě, ale mohl to&nbsp;být omyl, hleděl na&nbsp;paní Mooshabrovou.</span></p>
          <p class="chunk" data-nb-ref-number="113" data-nb-words="55" data-nb-chars="310"><span class="idea" data-nb-ref-number="113" id="idea113" data-nb-words="55" data-nb-chars="310">„Ty jsem na&nbsp;svatbě neměla,“ zavrtěla paní Mooshabrová hlavou a&nbsp;rozhlédla se&nbsp;halou, také k&nbsp;těm červeným světlům v&nbsp;rukách soch pod schodištěm, také k&nbsp;rozťatému vodotrysku, také ke&nbsp;zdi, kde byla její velká černá taška a&nbsp;balík s&nbsp;provazem… „ty jsem na&nbsp;svatbě neměla. Ty&nbsp;študenti, co&nbsp;u&nbsp;vás jsou, tu&nbsp;už&nbsp;bydlí dlouho?“</span></p>
          <p class="chunk" data-nb-ref-number="114" data-nb-words="16" data-nb-chars="95"><span class="idea" data-nb-ref-number="114" id="idea114" data-nb-words="16" data-nb-chars="95">„Bydlí tu&nbsp;dlouho,“ kývl Oberon Felsach, „jsou od&nbsp;přátel z&nbsp;venkova. Studují tu&nbsp;na&nbsp;vysoké škole…“</span></p>
          <p class="chunk" data-nb-ref-number="115" data-nb-words="42" data-nb-chars="257"><span class="idea" data-nb-ref-number="115" id="idea115" data-nb-words="42" data-nb-chars="257">„Také jsem znala nějaké študenty,“ řekla paní Mooshabrová, „byli si&nbsp;jednou koupit u&nbsp;mý dcery, když ještě prodávala v&nbsp;krámě, než ji&nbsp;vyhodili, magnet. Taky bydlili v&nbsp;nějaké krásné vile u&nbsp;jednoho bohatýho kupce, byli na&nbsp;dceřině svatbě. Seděla jsem vedle nich.“</span></p>
          <p class="chunk" data-nb-ref-number="116" data-nb-words="30" data-nb-chars="186"><span class="idea" data-nb-ref-number="116" id="idea116" data-nb-words="30" data-nb-chars="186">„Ti naši si&nbsp;nikdy magnetofon nekupovali,“ řekl Oberon Felsach, „to je&nbsp;samozřejmé. Nebylo jim toho nikdy třeba, mají zde rádií, televizorů a&nbsp;všech těch věcí dost. Magnetofon mají od&nbsp;nás.“</span></p>
          <p class="chunk" data-nb-ref-number="117" data-nb-words="224" data-nb-chars="1279"><span class="idea" data-nb-ref-number="117" id="idea117" data-nb-words="224" data-nb-chars="1279">Oberon Felsach teď chvíli mlčel a&nbsp;hleděl na&nbsp;paní Mooshabrovou. Na&nbsp;její klobouk, barevné bambusové koule pod krkem, na&nbsp;náušnice, červené ringle na&nbsp;dlouhých lesklých drátech, a&nbsp;hleděl i&nbsp;na její červené a&nbsp;bílé tváře, na&nbsp;nabarvené rty a&nbsp;obočí, a&nbsp;paní Mooshabrová se&nbsp;rozhlížela po&nbsp;hale, hleděla na&nbsp;rozťatý vodotrysk, a&nbsp;pak sáhla v&nbsp;bílé rukavičce znovu po&nbsp;šálku a&nbsp;ještě trochu upila. Upila z&nbsp;šálku za&nbsp;tu&nbsp;dobu, co&nbsp;zde byla, mockrát a&nbsp;zatím si&nbsp;ještě nikdy nedolila. Ale na&nbsp;to&nbsp;nemyslila. V&nbsp;této chvíli, kdy Oberon Felsach mlčel a&nbsp;hleděl na&nbsp;ni, měla dojem, že&nbsp;jak na&nbsp;ni&nbsp;hledí, se&nbsp;podivně usmívá. Usmíval se&nbsp;podivně už&nbsp;na&nbsp;začátku a&nbsp;paní Mooshabrová si&nbsp;toho už&nbsp;mockrát všimla. Ale teď měla dojem, že&nbsp;se&nbsp;usmívá snad ještě podivněji, a&nbsp;nedovedla si&nbsp;to&nbsp;vyložit. „Snad se&nbsp;tak usmívá proto,“ řekla si, „že ví, že&nbsp;mě&nbsp;dost zneklidnilo, jak se&nbsp;díval ke&nbsp;dveřím. Jak hleděl vždycky po&nbsp;zprávách… že&nbsp;ví, že&nbsp;ho&nbsp;hlídám. Mluví vskutku jako dospělý, jako spisovatel, ale…“ A&nbsp;paní Mooshabrovou teď náhle napadla jedna zcela nová věc. Náhle měla dojem, že&nbsp;co&nbsp;o&nbsp;tom chlapci slyšela od&nbsp;paní Knorringové i&nbsp;od otce velkokupce, nějak nesouhlasí. Nějak nesouhlasí s&nbsp;tím, jak se&nbsp;jeví. Ta&nbsp;jeho vzpurnost, troufalost, to, že&nbsp;potřebuje kázeň… paní Mooshabrová dělala, že&nbsp;jeho úsměv nevidí. Ale chlapec pak konečně řekl:</span></p>
          <p class="chunk" data-nb-ref-number="118" data-nb-words="20" data-nb-chars="114"><span class="idea" data-nb-ref-number="118" id="idea118" data-nb-words="20" data-nb-chars="114">„Všiml jsem si, že&nbsp;jste přišla v&nbsp;krásném podivném kožichu. Byl pruhovaný jako tygří a&nbsp;u&nbsp;krku měl obrovskou hřívu.“</span></p>
          <p class="chunk" data-nb-ref-number="119" data-nb-words="7" data-nb-chars="49"><span class="idea" data-nb-ref-number="119" id="idea119" data-nb-words="7" data-nb-chars="49">„Zřídka ho&nbsp;nosím,“ řekla paní Mooshabrová rychle.</span></p>
          <p class="chunk" data-nb-ref-number="120" data-nb-words="68" data-nb-chars="385"><span class="idea" data-nb-ref-number="120" id="idea120" data-nb-words="68" data-nb-chars="385">„Dnes jste ho&nbsp;však vzala,“ řekl Oberon Felsach, „snad proto, že&nbsp;jste šla k&nbsp;nám a&nbsp;že je&nbsp;státní svátek. A&nbsp;teď poslouchejte…“ Oberon Felsach se&nbsp;náhle usmál a&nbsp;pohlédl ke&nbsp;dveřím haly… „teď poslouchejte. Teď poslouchejte,“ pohlédl ke&nbsp;dveřím haly a&nbsp;jeho černý zrak nad bledou tváří se&nbsp;zaleskl, „studenti jsou zde.“ A&nbsp;sotva to&nbsp;dořekl, dveře haly se&nbsp;otevřely a&nbsp;na prahu se&nbsp;objevili dva mladíci.</span></p>
          <p class="chunk" data-nb-ref-number="121" data-nb-words="14" data-nb-chars="76"><span class="idea" data-nb-ref-number="121" id="idea121" data-nb-words="14" data-nb-chars="76">Oberon Felsach vstal z&nbsp;křesla a&nbsp;v&nbsp;jeho bledé tváři byl velmi radostný úsměv.</span></p>
          <p class="chunk" data-nb-ref-number="122" data-nb-words="8" data-nb-chars="50"><span class="idea" data-nb-ref-number="122" id="idea122" data-nb-words="8" data-nb-chars="50">„Bože, jak jste to&nbsp;uhád,“ užasla paní Mooshabrová.</span></p>
          <p class="chunk" data-nb-ref-number="123" data-nb-words="72" data-nb-chars="440"><span class="idea" data-nb-ref-number="123" id="idea123" data-nb-words="72" data-nb-chars="440">Zatím už&nbsp;studenti vkročili do&nbsp;haly. Měli hezké pláště, které si&nbsp;nesvlékli, ale jen rozepjali, měli jemné, dost vzrušené tváře, a&nbsp;přece&nbsp;– paní Mooshabrová si&nbsp;toho všimla&nbsp;– přece byli úplně klidní. A&nbsp;náhle se&nbsp;paní Mooshabrové skoro zastavilo srdce. Viděla dobře. Ve&nbsp;světlech křišťálových lustrů v&nbsp;hale stál před ní&nbsp;mladík v&nbsp;tmavém kostkovaném saku a&nbsp;hedvábné košili, Lothar Baar, a&nbsp;jeho přítel Rols­berg. Dva studenti z&nbsp;bídné Nabuliny svatby.</span></p>
          <p class="chunk" data-nb-ref-number="124" data-nb-words="130" data-nb-chars="740"><span class="idea" data-nb-ref-number="124" id="idea124" data-nb-words="130" data-nb-chars="740">„Dobrý večer, paní,“ řekl Lothar Baar, „věděli jsme, že&nbsp;přijdete. Zde je&nbsp;můj spolužák… Bydlíme zde u&nbsp;pana Felsacha.“ A&nbsp;náhle měla paní Mooshabrová dojem, že&nbsp;nechtějí vyčkat, až&nbsp;se&nbsp;představí, náhle měla dojem, že&nbsp;neřekli ani svoje jméno, náhle měla dojem, že&nbsp;ji&nbsp;vůbec nepoznávají a&nbsp;mají ji&nbsp;za&nbsp;někoho jiného… ovšem, vzpomněla si, „vypadám jinak než tenkrát na&nbsp;té&nbsp;bídné svatbě, vypadám jako herečka, kupcová z&nbsp;Kanárských ostrovů nebo žena komorníka, ale přece, vždyť přece ví, že&nbsp;jsem to&nbsp;já, přece jim to&nbsp;velkokupec řekl, že&nbsp;jsem to&nbsp;já, Natálie Mooshabrová z&nbsp;Péče, přece to&nbsp;ví&nbsp;i&nbsp;ten hoch Oberon Felsach a&nbsp;ví to&nbsp;i&nbsp;ta jejich stará hospodyně. Nebo snad…“ paní Mooshabrová se&nbsp;náhle zarazila, „že by&nbsp;to&nbsp;přece jen nebyl ten pan Baar a&nbsp;pan Rolsberg…“</span></p>
          <p class="chunk" data-nb-ref-number="125" data-nb-words="15" data-nb-chars="92"><span class="idea" data-nb-ref-number="125" id="idea125" data-nb-words="15" data-nb-chars="92">„Město je&nbsp;vzhůru,“ řekl student v&nbsp;tmavém kostkovaném saku… „ulice a&nbsp;náměstí jsou plné lidí.“</span></p>
          <p class="chunk" data-nb-ref-number="126" data-nb-words="7" data-nb-chars="39"><span class="idea" data-nb-ref-number="126" id="idea126" data-nb-words="7" data-nb-chars="39">„Je to&nbsp;jako vzpoura,“ řekl jeho přítel.</span></p>
          <p class="chunk" data-nb-ref-number="127" data-nb-words="15" data-nb-chars="93"><span class="idea" data-nb-ref-number="127" id="idea127" data-nb-words="15" data-nb-chars="93">Vtom vyšla ze&nbsp;dveří u&nbsp;schodiště hospodyně. Oberon Felsach přistoupil ke&nbsp;zdi a&nbsp;stiskl knoflík.</span></p>
          <p class="chunk" data-nb-ref-number="128" data-nb-words="18" data-nb-chars="104"><span class="idea" data-nb-ref-number="128" id="idea128" data-nb-words="18" data-nb-chars="104">„Vzpoura,“ vyhrkla hospodyně v&nbsp;krajkové zástěře a&nbsp;čepci a&nbsp;hlas se&nbsp;jí&nbsp;chvěl, že&nbsp;skoro ani nemohla mluvit.</span></p>
          <p class="chunk" data-nb-ref-number="129" data-nb-words="22" data-nb-chars="123"><span class="idea" data-nb-ref-number="129" id="idea129" data-nb-words="22" data-nb-chars="123">„Sedneme si,“ řekl Oberon Felsach a&nbsp;pokynul studentům a&nbsp;paní Mooshabrové, aby si&nbsp;sedli. A&nbsp;pak se&nbsp;otočil k&nbsp;hospodyni a&nbsp;řekl:</span></p>
          <p class="chunk" data-nb-ref-number="130" data-nb-words="25" data-nb-chars="134"><span class="idea" data-nb-ref-number="130" id="idea130" data-nb-words="25" data-nb-chars="134">„Proč se&nbsp;divíte. Vždyť sama dobře víte, že&nbsp;se&nbsp;to&nbsp;čeká. Víte přece i&nbsp;jiné věci.“ A&nbsp;hospodyně kývla, přikročila blíž a&nbsp;bázlivě se&nbsp;ptala:</span></p>
          <p class="chunk" data-nb-ref-number="131" data-nb-words="11" data-nb-chars="57"><span class="idea" data-nb-ref-number="131" id="idea131" data-nb-words="11" data-nb-chars="57">„Co smím donést? Přeje si&nbsp;paní ještě kávu? A&nbsp;mladí páni?“</span></p>
          <p class="chunk" data-nb-ref-number="132" data-nb-words="10" data-nb-chars="69"><span class="idea" data-nb-ref-number="132" id="idea132" data-nb-words="10" data-nb-chars="69">„Děkuji,“ řekl mladík v&nbsp;tmavém kostkovaném saku, „počkáme na&nbsp;večeři.“</span></p>
          <p class="chunk" data-nb-ref-number="133" data-nb-words="17" data-nb-chars="101"><span class="idea" data-nb-ref-number="133" id="idea133" data-nb-words="17" data-nb-chars="101">„Já ještě kávu mám,“ řekla paní Mooshabrová, její hlas zněl kupodivu po&nbsp;všem klidně, „mám i&nbsp;zákusky.“</span></p>
          <p class="chunk" data-nb-ref-number="134" data-nb-words="15" data-nb-chars="103"><span class="idea" data-nb-ref-number="134" id="idea134" data-nb-words="15" data-nb-chars="103">„Kdyby si&nbsp;panstvo přálo, ať&nbsp;laskavě zazvoní,“ řekla hospodyně, „večeře bude za&nbsp;hodinu. Dopékám koláče.“</span></p>
          <p class="chunk" data-nb-ref-number="135" data-nb-words="47" data-nb-chars="295"><span class="idea" data-nb-ref-number="135" id="idea135" data-nb-words="47" data-nb-chars="295">„Ty nemusíte,“ zdvihla teď paní Mooshabrová zrak, „přinesla jsem své. Pekla jsem je&nbsp;celý den, dala jsem vanilku, hrozinky, mandle…“ paní Mooshabrová pohlédla na&nbsp;studenty v&nbsp;křeslech, ale v&nbsp;jejich jemných tvářích se&nbsp;nehnul ani sval. A&nbsp;hospodyně se&nbsp;uklonila a&nbsp;odběhla zpět do&nbsp;temných dveří kuchyně.</span></p>
          <p class="chunk" data-nb-ref-number="136" data-nb-words="40" data-nb-chars="230"><span class="idea" data-nb-ref-number="136" id="idea136" data-nb-words="40" data-nb-chars="230">„Ještě neví, paní,“ řekl Oberon Felsach, „že ráda pečete a&nbsp;děláte tabuli. Ještě neví, že&nbsp;tabuli uchystáte sama. Ví&nbsp;moc, ale ne&nbsp;všechno, a&nbsp;málokdy si&nbsp;věří, v&nbsp;tom jsou její nedostatky. Tak tedy vzpoura?“ vlídně se&nbsp;usmál na&nbsp;studenty.</span></p>
          <p class="chunk" data-nb-ref-number="137" data-nb-words="6" data-nb-chars="42"><span class="idea" data-nb-ref-number="137" id="idea137" data-nb-words="6" data-nb-chars="42">„Vzpoura,“ řekl mladík v&nbsp;kostkovaném saku.</span></p>
          <p class="chunk" data-nb-ref-number="138" data-nb-words="23" data-nb-chars="117"><span class="idea" data-nb-ref-number="138" id="idea138" data-nb-words="23" data-nb-chars="117">Ze&nbsp;zdi znělo rádio, ale byla to&nbsp;už&nbsp;jen samá hudba. Oberon Felsach vstal, trochu ji&nbsp;ztlumil a&nbsp;znovu si&nbsp;sedl do&nbsp;křesla.</span></p>
          <p class="chunk" data-nb-ref-number="139" data-nb-words="179" data-nb-chars="1092"><span class="idea" data-nb-ref-number="139" id="idea139" data-nb-words="179" data-nb-chars="1092">„Zdá se,“ řekl mladík v&nbsp;kostkovaném saku a&nbsp;trochu pohlédl na&nbsp;paní Mooshabrovou, „že vše vzniklo před redakcí Rozkvětu. Asi před dvěma hodinami se&nbsp;tam srotilo pět tisíc lidí. Srocení bylo i&nbsp;na náměstí Annymarie Blažené u&nbsp;Centrálního hřbitova. V&nbsp;pět hodin tam lidé u&nbsp;sochy a&nbsp;nádraží zpívali a&nbsp;Rappelschlund v&nbsp;tom zřejmě viděl provokaci. Před hlavní hřbitovní bránou honili Rappelschlundovi běsi nějakého chlapce, protože měl vzduchovku, ale nechytli ho, zmizel jim prý na&nbsp;hřbitově v&nbsp;nějakém hrobě. Ze&nbsp;Stadiónu, z&nbsp;Alžbětova a&nbsp;z&nbsp;Kerke táhly zástupy do&nbsp;města a&nbsp;shromažďovaly se&nbsp;před Operou, Akademií hudby a&nbsp;divadlem Tetrabiblos. Nějaká bývalá herečka tam mluvila z&nbsp;balkónu k&nbsp;davům, že&nbsp;je&nbsp;čas hrát hru Ve&nbsp;stínu palmy a&nbsp;Rappelschlunda svrhnout, a&nbsp;pak tam jeho běsi opět honili nějakého chlapce, takového blonďáka, bůhvíproč, snad prý proto, že&nbsp;ta&nbsp;žena na&nbsp;balkóně byla jeho matka, schoval se&nbsp;v&nbsp;nějakým výtahu. Na&nbsp;třídě generála Darlingera před cukrárnou Rozdělené nebe převrhly davy vojenská auta, v&nbsp;kterých bylo kadidlo, co&nbsp;nepřišlo do&nbsp;krámů. Jedeme právě od&nbsp;katedrály a&nbsp;tam je&nbsp;asi pět tisíc lidí…“</span></p>
          <p class="chunk" data-nb-ref-number="140" data-nb-words="9" data-nb-chars="57"><span class="idea" data-nb-ref-number="140" id="idea140" data-nb-words="9" data-nb-chars="57">„Metro jezdí,“ zeptal se&nbsp;Oberon Felsach a&nbsp;studenti kývli.</span></p>
          <p class="chunk" data-nb-ref-number="141" data-nb-words="18" data-nb-chars="105"><span class="idea" data-nb-ref-number="141" id="idea141" data-nb-words="18" data-nb-chars="105">„Metro zatím jezdí,“ kývli. „Ale všude na&nbsp;perónech je&nbsp;spousta lidí, i&nbsp;v&nbsp;restauracích. Jsou tam i&nbsp;vojáci.“</span></p>
          <p class="chunk" data-nb-ref-number="142" data-nb-words="12" data-nb-chars="69"><span class="idea" data-nb-ref-number="142" id="idea142" data-nb-words="12" data-nb-chars="69">„A&nbsp;střílejí,“ zeptal se&nbsp;Oberon Felsach zvědavě, ale mohl to&nbsp;být omyl.</span></p>
          <p class="chunk" data-nb-ref-number="143" data-nb-words="49" data-nb-chars="308"><span class="idea" data-nb-ref-number="143" id="idea143" data-nb-words="49" data-nb-chars="308">„Střelba,“ řekl mladík v&nbsp;kostkovaném saku, „byla před Tetrabiblos, když tam mluvila z&nbsp;balkónu ta&nbsp;herečka a&nbsp;honili chlapce, a&nbsp;střelba byla na&nbsp;náměstí Annymarie Blažené u&nbsp;hřbitova, když honili toho prvního. V&nbsp;metru lidé říkali, že&nbsp;se&nbsp;střílí i&nbsp;na Rappelschlundově náměstí, u&nbsp;Rozhlasu a&nbsp;před Státním tribunálem.“</span></p>
          <p class="chunk" data-nb-ref-number="144" data-nb-words="36" data-nb-chars="221"><span class="idea" data-nb-ref-number="144" id="idea144" data-nb-words="36" data-nb-chars="221">„Vypadá to&nbsp;tak,“ řekl teď druhý student, „že se&nbsp;lidé shromažďují v&nbsp;ulicích a&nbsp;na náměstích, aby táhli k&nbsp;Tribunálu a&nbsp;ke knížecímu paláci, kde je&nbsp;zasedání. Provolávají se&nbsp;hesla proti Rappelschlundovi. Lid chce vidět kněžnu.“</span></p>
          <p class="chunk" data-nb-ref-number="145" data-nb-words="195" data-nb-chars="1153"><span class="idea" data-nb-ref-number="145" id="idea145" data-nb-words="195" data-nb-chars="1153">Paní Mooshabrová měla dojem, že&nbsp;studenti, ač&nbsp;jistě o&nbsp;dost starší, mají před Oberonem Felsachem, synem velkokupce, úctu. Mluvili s&nbsp;ním jako se&nbsp;svým vrstevníkem a&nbsp;ochotně odpovídali na&nbsp;jeho dotazy. Paní Mooshabrová hleděla na&nbsp;studenty, na&nbsp;Lothara Baara v&nbsp;tmavém kostkovaném saku a&nbsp;na Rolsberga, a&nbsp;stále si&nbsp;nebyla jista, zda jsou to&nbsp;oni a&nbsp;jestli to&nbsp;byli oni, nemohla pochopit, proč ji&nbsp;nepoznali. Jak je&nbsp;to&nbsp;možné, že&nbsp;nevědí, že&nbsp;je&nbsp;to&nbsp;ona, i&nbsp;když vypadá teď jinak než na&nbsp;té&nbsp;bídné svatbě, vždyť musili vědět, že&nbsp;přijde, ona, Natálie Mooshabrová z&nbsp;Péče, vždyť musili vědět, že&nbsp;právě ona byla doporučena paní Knorringovou. Hleděla na&nbsp;studenty a&nbsp;bylo jí&nbsp;divné, že&nbsp;nikdo z&nbsp;nich ji&nbsp;neosloví jménem. Jejich tváře byly jemné, vlídné, rozpálené, ale hleděli na&nbsp;paní Mooshabrovou, jako by&nbsp;ji&nbsp;viděli poprvé v&nbsp;životě, a&nbsp;vlastně se&nbsp;jim v&nbsp;těch tvářích stále nehnul ani sval. A&nbsp;Oberon Felsach se&nbsp;opět chvílemi podivně usmíval. Hleděl na&nbsp;studenty, hleděl na&nbsp;ni, paní Mooshabrovou, a&nbsp;usmíval se. Náhle si&nbsp;paní Mooshabrová opět vzpomněla na&nbsp;dozor, náhle opět trochu zneklidněla. Aby si&nbsp;to&nbsp;chlapec přece ještě nerozmyslil, nevzal černý plášť a&nbsp;neprchl. Zakývala hlavou a&nbsp;řekla:</span></p>
          <p class="chunk" data-nb-ref-number="146" data-nb-words="9" data-nb-chars="59"><span class="idea" data-nb-ref-number="146" id="idea146" data-nb-words="9" data-nb-chars="59">„Budete už, páni, vykuřovat, já&nbsp;bych šla připravit tabuli.“</span></p>
          <p class="chunk" data-nb-ref-number="147" data-nb-words="32" data-nb-chars="174"><span class="idea" data-nb-ref-number="147" id="idea147" data-nb-words="32" data-nb-chars="174">A&nbsp;teď Oberon Felsach kývl. Vzal ze&nbsp;stolu zvonek, zazvonil a&nbsp;pak znovu. A&nbsp;za chvilku vyšla hospodyně v&nbsp;krajkové zástěře a&nbsp;čepci z&nbsp;tmavých dveří u&nbsp;schodiště, a&nbsp;chlapec jí&nbsp;řekl:</span></p>
          <p class="chunk" data-nb-ref-number="148" data-nb-words="16" data-nb-chars="84"><span class="idea" data-nb-ref-number="148" id="idea148" data-nb-words="16" data-nb-chars="84">„Máry, tabuli k&nbsp;večeři připraví paní, o&nbsp;to se&nbsp;nestarejte. Jak jste na&nbsp;tom s&nbsp;jídlem?“</span></p>
          <p class="chunk" data-nb-ref-number="149" data-nb-words="24" data-nb-chars="146"><span class="idea" data-nb-ref-number="149" id="idea149" data-nb-words="24" data-nb-chars="146">„Haluhy a&nbsp;řasy jsou hotovy,“ řekla hospodyně a&nbsp;hlas se&nbsp;jí&nbsp;chvěl strachem, „žampiony jsou hotovy i&nbsp;polévka z&nbsp;želv. Ryby dosmažuji. Koláče dopékám.“</span></p>
          <p class="chunk" data-nb-ref-number="150" data-nb-words="9" data-nb-chars="56"><span class="idea" data-nb-ref-number="150" id="idea150" data-nb-words="9" data-nb-chars="56">„Koláče přinesla paní,“ odvětil hoch, „už vám to&nbsp;řekla.“</span></p>
          <p class="chunk" data-nb-ref-number="151" data-nb-words="23" data-nb-chars="147"><span class="idea" data-nb-ref-number="151" id="idea151" data-nb-words="23" data-nb-chars="147">„Přinesla jsem ještě jiná jídla,“ řekla teď paní Mooshabrová, „nejen koláče. Sníme to&nbsp;však po&nbsp;těch rybách a&nbsp;houbách. Abychom se&nbsp;předem nezasytili…“</span></p>
          <p class="chunk" data-nb-ref-number="152" data-nb-words="46" data-nb-chars="276"><span class="idea" data-nb-ref-number="152" id="idea152" data-nb-words="46" data-nb-chars="276">Hospodyně se&nbsp;uklonila a&nbsp;znovu se&nbsp;zeptala, zda může ještě něčím sloužit. Studenti a&nbsp;Oberon Felsach zavrtěli hlavou. Také paní Mooshabrová zavrtěla hlavou a&nbsp;pohlédla ke&nbsp;zdi, kde stála její velká černá taška a&nbsp;balík s&nbsp;provazem. A&nbsp;hospodyně se&nbsp;znovu uklonila a&nbsp;odběhla do&nbsp;kuchyně.</span></p>
          <p class="chunk" data-nb-ref-number="153" data-nb-words="74" data-nb-chars="437"><span class="idea" data-nb-ref-number="153" id="idea153" data-nb-words="74" data-nb-chars="437">„Je stará, má&nbsp;strach, ale běhá stále,“ řekl Oberon Felsach, „v&nbsp;kuchyni má&nbsp;hodiny, potřebuje nový kredenc. A&nbsp;teď tedy začnem. Zapálíme svíčky v&nbsp;patře, kde ještě nehoří,“ řekl a&nbsp;vstal z&nbsp;křesla, „začneme vykuřovat. Paní půjde do&nbsp;jídelny a&nbsp;připraví tabuli.“ Vstali z&nbsp;křesel i&nbsp;studenti a&nbsp;vstala i&nbsp;paní Mooshabrová. Sáhla si&nbsp;rukavičkou na&nbsp;korále bambusové koule, pohlédla na&nbsp;rozštíplý vodotrysk a&nbsp;šla ke&nbsp;zdi, ke&nbsp;své velké černé tašce a&nbsp;balíku.</span></p>
          <p class="chunk" data-nb-ref-number="154" data-nb-words="22" data-nb-chars="140"><span class="idea" data-nb-ref-number="154" id="idea154" data-nb-words="22" data-nb-chars="140">„Vykuřovat začneme nahoře,“ řekl Oberon Felsach, „nakonec zde v&nbsp;hale. A&nbsp;úplně nakonec v&nbsp;jídelně u&nbsp;večeře. Paní to&nbsp;zatím připraví,“ opakoval.</span></p>
          <p class="chunk" data-nb-ref-number="155" data-nb-words="35" data-nb-chars="194"><span class="idea" data-nb-ref-number="155" id="idea155" data-nb-words="35" data-nb-chars="194">A&nbsp;paní Mooshabrová vzala velkou černou tašku a&nbsp;balík v&nbsp;provaze, kývla hlavou, až&nbsp;se&nbsp;jí&nbsp;pápěří na&nbsp;klobouku zachvělo, a&nbsp;šla k&nbsp;velkým skleněným dveřím. Prošla jimi do&nbsp;jídelny a&nbsp;zavřela je&nbsp;za&nbsp;sebou.</span></p>
        </section>
        <section>
          <p class="chunk" data-nb-ref-number="156" data-nb-words="225" data-nb-chars="1380"><span class="idea" data-nb-ref-number="156" id="idea156" data-nb-words="225" data-nb-chars="1380">Oberon Felsach a&nbsp;studenti vyšli po&nbsp;mramorovém schodišti, vyšli pomalu a&nbsp;klidně jako velvyslanci neznámého krále, a&nbsp;v&nbsp;patře si&nbsp;studenti ve&nbsp;svém pokoji nejprve svlékli ty&nbsp;rozepnuté pláště. Pak tam s&nbsp;Oberonem Felsachem přistoupili k&nbsp;oknům a&nbsp;u&nbsp;sklenek s&nbsp;vínem, u&nbsp;koláčů a&nbsp;květin začali zapalovat svíce. Mluvili přitom málo a&nbsp;tiše, jako se&nbsp;mluví u&nbsp;vznešených obřadů. Mluvili hlavně o&nbsp;tom, co&nbsp;se&nbsp;děje v&nbsp;městě na&nbsp;ulicích, na&nbsp;náměstích, mluvili o&nbsp;tom, že&nbsp;se&nbsp;to&nbsp;dá&nbsp;snad i&nbsp;vidět v&nbsp;televizi, poslouchali rádia ze&nbsp;zdí. Zpráva ze&nbsp;zasedání v&nbsp;knížecím paláci stále nepřicházela, ale zato přicházely zprávy, že&nbsp;se&nbsp;před palácem srotilo třicet tisíc lidí, provolávají slávu kněžně vdově Augustě a&nbsp;chtějí, aby kněžna&nbsp;– jestli žije&nbsp;– vyšla na&nbsp;balkón. Rádio také oznámilo, že&nbsp;na&nbsp;balkón paláce vyšel vojenský velitel města, aby těch třicet tisíc lidí jménem předsedy Albína Rappelschlunda uklidnil. Prohlásil, že&nbsp;kněžna žije, ale není v&nbsp;knížecím paláci. „Není-li zde,“ prohlásil, „nemůže ani vyjít na&nbsp;balkón a&nbsp;ukázat se, to&nbsp;přece dá&nbsp;zdravý lidský rozum. To&nbsp;je&nbsp;jako chtít vidět tady,“ prohlásil, „antilopu.“ Prohlásil, že&nbsp;kněžna tráví svůj svátek na&nbsp;dědičném sídle v&nbsp;podhůří, na&nbsp;Kočičím zámku. „Smaží žampióny,“ řekl vojenský velitel města z&nbsp;balkónu, „a háčkuje krajky.“ Pak rádio ještě řeklo, že&nbsp;policejní ministr Scarcola dosud na&nbsp;zasedání nepřišel. „Snad si&nbsp;vyvrkl nohu,“ řekl vojenský velitel města.</span></p>
          <p class="chunk" data-nb-ref-number="157" data-nb-words="15" data-nb-chars="89"><span class="idea" data-nb-ref-number="157" id="idea157" data-nb-words="15" data-nb-chars="89">Když zapálili v&nbsp;oknech v&nbsp;patře všechny svíce a&nbsp;měli začít vykuřovat, řekl Oberon Felsach:</span></p>
          <p class="chunk" data-nb-ref-number="158" data-nb-words="43" data-nb-chars="236"><span class="idea" data-nb-ref-number="158" id="idea158" data-nb-words="43" data-nb-chars="236">„Televize nevysílá, to&nbsp;je&nbsp;zvláštní, to&nbsp;je&nbsp;škoda. Poslechnem si&nbsp;stanici z&nbsp;družic. Stanici z&nbsp;družic, možná že&nbsp;ta&nbsp;bude hlásit víc.“ A&nbsp;přistoupil ke&nbsp;stěně a&nbsp;otočil knoflíky. A&nbsp;slyšeli hlášení z&nbsp;družic o&nbsp;tom, co&nbsp;se&nbsp;právě děje v&nbsp;jejich městě.</span></p>
          <p class="chunk" data-nb-ref-number="159" data-nb-words="73" data-nb-chars="435"><span class="idea" data-nb-ref-number="159" id="idea159" data-nb-words="73" data-nb-chars="435">„Lidé nevěří generálovi, že&nbsp;je&nbsp;kněžna živá, anebo nevěří, že&nbsp;je&nbsp;na&nbsp;Kočičím zámku,“ hlásily družice, „lid trvá na&nbsp;tom, aby kněžnu viděl a&nbsp;dokonce s&nbsp;ní mluvil. Před knížecím palácem je&nbsp;třicet tisíc lidí.“ Pak vyšel Oberon Felsach na&nbsp;chodbu a&nbsp;tam zašel do&nbsp;jedněch menších dveří poblíž schodů. Vrátil se&nbsp;ke&nbsp;studentům s&nbsp;bílým plátěným sáčkem. Studenti zatím připravili různé misky, dózu s&nbsp;dřevěným uhlím a&nbsp;také lahvičku s&nbsp;jakousi tekutinou.</span></p>
          <p class="chunk" data-nb-ref-number="160" data-nb-words="157" data-nb-chars="879"><span class="idea" data-nb-ref-number="160" id="idea160" data-nb-words="157" data-nb-chars="879">Dali na&nbsp;několik misek pár dřevěných uhlíků, polili je&nbsp;tekutinou, zapálili a&nbsp;pak nasypali ze&nbsp;sáčku kadidlo. Rázem se&nbsp;z&nbsp;misek vznesl bílý dým a&nbsp;pokoj se&nbsp;začal plnit sladkou vůni. Vyšli na&nbsp;chodbu a&nbsp;zapálili další misky. V&nbsp;té chvíli rádio ze&nbsp;zdi, ta&nbsp;stanice z&nbsp;družic, hlásilo, že&nbsp;třicet tisíc lidí před knížecím palácem provolává bez ustání slávu panovnici kněžně vdově Augustě, že&nbsp;ji&nbsp;chce vidět a&nbsp;že se&nbsp;začíná stále hlučněji domáhat, aby sám předseda Albín Rappelschlund vyšel na&nbsp;balkón a&nbsp;řekl, co&nbsp;je&nbsp;s&nbsp;kněžnou. Chodba se&nbsp;zatím plnila dýmem, sladkou nebeskou vůní a&nbsp;studenti a&nbsp;Oberon Felsach v&nbsp;oblacích vešli znovu do&nbsp;jednoho pokoje. Když i&nbsp;tam se&nbsp;začal vznášet dým a&nbsp;sladká vůně, Oberon Felsach řekl, aby si&nbsp;na&nbsp;chvilku sedli. Sedli si&nbsp;na&nbsp;pohovku a&nbsp;v&nbsp;té chvíli rádio ze&nbsp;zdi hlásilo, že&nbsp;vojsko obstupuje třicet tisíc lidí před palácem. A&nbsp;pak bylo slyšet z&nbsp;rádia křik, hřmot a&nbsp;volání.</span></p>
          <p class="chunk" data-nb-ref-number="161" data-nb-words="12" data-nb-chars="71"><span class="idea" data-nb-ref-number="161" id="idea161" data-nb-words="12" data-nb-chars="71">A&nbsp;mezi tím křikem, hřmotem a&nbsp;voláním zazněla ta&nbsp;první nebezpečná slova.</span></p>
          <p class="chunk" data-nb-ref-number="162" data-nb-words="71" data-nb-chars="401"><span class="idea" data-nb-ref-number="162" id="idea162" data-nb-words="71" data-nb-chars="401">„Už je&nbsp;to&nbsp;zde,“ kývl Oberon Felsach a&nbsp;dal ruce na&nbsp;ramena studentů, jejich tváře byly podivné a&nbsp;zvláštní, „viní Rappelschlunda z&nbsp;vraždy. Viní, že&nbsp;dal dávno kněžnu zabít, pohřbít, že&nbsp;je&nbsp;kněžna mrtva. Viní, že&nbsp;ji&nbsp;živou vězní v&nbsp;paláci. Viní, že&nbsp;se&nbsp;kněžna musí tajně skrývat snad padesát let. Co&nbsp;hlásí náš rozhlas…“ řekl Oberon Felsach s&nbsp;tváří velmi vážnou, ale klidnou, a&nbsp;vstal z&nbsp;pohovky a&nbsp;otočil knoflík.</span></p>
          <p class="chunk" data-nb-ref-number="163" data-nb-words="116" data-nb-chars="717"><span class="idea" data-nb-ref-number="163" id="idea163" data-nb-words="116" data-nb-chars="717">„… všechna nařčení jsou bídná,“ říkal zemský rozhlas, „lidé v&nbsp;městě nevědí, co&nbsp;mluví, jejich nařčení se&nbsp;vzájemně potírají, to&nbsp;je&nbsp;důkaz, že&nbsp;jsou to&nbsp;pomluvy. Lidé na&nbsp;venkově jsou moudří, sečtělí, vzdělaní,“ říkal zemský rozhlas, „v naší zemi není nikdo, kdo by&nbsp;neuměl psát, číst a&nbsp;počítat. V&nbsp;naší zemi vyrábíme,“ říkal rozhlas, „výtečné mražené krémy, máme kiosky ze&nbsp;skla a&nbsp;laminátu, létáme na&nbsp;Měsíc. V&nbsp;naší zemi se&nbsp;staráme o&nbsp;mládež a&nbsp;trestáme zločince. Kněžna vdova panovnice Augusta je&nbsp;zdravá, čilá jako křepelice,“ říkal rozhlas, „dnes má&nbsp;narozeniny. Vládne jako jediná a&nbsp;nejvyšší s&nbsp;předsedou Albínem Rappelschlundem od&nbsp;svého nastoupení na&nbsp;trůn před padesáti léty. Je&nbsp;na&nbsp;Kočičím zámku, jí&nbsp;žampióny a&nbsp;háčkuje krajky.“</span></p>
          <p class="chunk" data-nb-ref-number="164" data-nb-words="13" data-nb-chars="83"><span class="idea" data-nb-ref-number="164" id="idea164" data-nb-words="13" data-nb-chars="83">„Jestli ovšem vůbec někdy na&nbsp;trůn nastoupila,“ řekl teď student v&nbsp;kostkovaném saku.</span></p>
          <p class="chunk" data-nb-ref-number="165" data-nb-words="8" data-nb-chars="57"><span class="idea" data-nb-ref-number="165" id="idea165" data-nb-words="8" data-nb-chars="57">„Jestli vůbec někdy začala vládnout,“ kývl druhý student.</span></p>
          <p class="chunk" data-nb-ref-number="166" data-nb-words="20" data-nb-chars="117"><span class="idea" data-nb-ref-number="166" id="idea166" data-nb-words="20" data-nb-chars="117">„Vy víte, že&nbsp;ano,“ usmál se&nbsp;Oberon Felsach, „nosila korunku, vdala se&nbsp;ve&nbsp;dvaceti letech. Ale teď pomalu půjdem dolů.“</span></p>
          <p class="chunk" data-nb-ref-number="167" data-nb-words="155" data-nb-chars="934"><span class="idea" data-nb-ref-number="167" id="idea167" data-nb-words="155" data-nb-chars="934">Za&nbsp;chvíli, s&nbsp;miskami, sáčkem, dózou dřevěného uhlí a&nbsp;lahvičkou, pomalu a&nbsp;klidně sestoupili do&nbsp;haly. Pod schodištěm u&nbsp;soch s&nbsp;červeným světlem zapálili první misku a&nbsp;pak pomalu kráčeli po&nbsp;kobercích kolem stěn, obrazů ve&nbsp;zlatých rámech a&nbsp;oken s&nbsp;růžovými záclonami v&nbsp;rudých závěsech… zapalovali další misky a&nbsp;opět mluvili málo a&nbsp;tiše… hala se&nbsp;pomalu plnila dýmem, sladkou nebeskou vůní. Viděli, že&nbsp;dveře jídelny, široké dveře z&nbsp;mléčného skla, jsou zavřeny a&nbsp;za nimi se&nbsp;svítí. Obešli halu a&nbsp;přistoupili k&nbsp;vodotrysku. Voda stříkala z&nbsp;rozštíplého stonku a&nbsp;obloučky padala zpět do&nbsp;nádrže, kde plavaly tři červené rybky. Když tam zapalovali další misku, a&nbsp;vypadali bezmála jak královští poslové u&nbsp;jezera, otevřely se&nbsp;tmavé dveře u&nbsp;schodiště a&nbsp;vyšla hospodyně v&nbsp;bílé krajkové zástěře a&nbsp;bílém čepci. Chvilku postála u&nbsp;dveří, omámená vůní, a&nbsp;hleděla do&nbsp;středu haly k&nbsp;bazénku, odkud se&nbsp;vznášely obláčky dýmu. Pak bázlivě popošla k&nbsp;bazénku a&nbsp;řekla:</span></p>
          <p class="chunk" data-nb-ref-number="168" data-nb-words="6" data-nb-chars="29"><span class="idea" data-nb-ref-number="168" id="idea168" data-nb-words="6" data-nb-chars="29">„Už smím dát jídla na&nbsp;vozík?“</span></p>
          <p class="chunk" data-nb-ref-number="169" data-nb-words="25" data-nb-chars="155"><span class="idea" data-nb-ref-number="169" id="idea169" data-nb-words="25" data-nb-chars="155">„Dejte,“ kývl Oberon Felsach, „dejte polévku z&nbsp;želv, haluhy a&nbsp;řasy, žampióny, ryby. Všechno dejte na&nbsp;zdobené talíře a&nbsp;všechny talíře na&nbsp;vozík na&nbsp;ohřívače.“</span></p>
          <p class="chunk" data-nb-ref-number="170" data-nb-words="28" data-nb-chars="179"><span class="idea" data-nb-ref-number="170" id="idea170" data-nb-words="28" data-nb-chars="179">„Pane Felsach,“ řekla hospodyně bázlivě a&nbsp;ještě víc přistoupila k&nbsp;vodotrysku, „jsou také skarflety a&nbsp;líhně, salát z&nbsp;medúz a&nbsp;chobotnice a&nbsp;smažené chroustnatky. Kdy mám přivízt ty?“</span></p>
          <p class="chunk" data-nb-ref-number="171" data-nb-words="57" data-nb-chars="333"><span class="idea" data-nb-ref-number="171" id="idea171" data-nb-words="57" data-nb-chars="333">„Dejte i&nbsp;ty na&nbsp;vozík,“ řekl Oberon Felsach, „kdo bude chtít, vezme si. Koláče však nedávejte.“ A&nbsp;Oberon Felsach se&nbsp;nadechl vůně, která se&nbsp;v&nbsp;obláčku vznášela nad ním, a&nbsp;pohlédl do&nbsp;bazénku. V&nbsp;té chvíli tam pohlédla i&nbsp;hospodyně. A&nbsp;v&nbsp;té chvíli strašně vykřikla. V&nbsp;bazénku mezi třemi červenými rybkami projížděla velká černá ošklivá ryba.</span></p>
          <p class="chunk" data-nb-ref-number="172" data-nb-words="34" data-nb-chars="223"><span class="idea" data-nb-ref-number="172" id="idea172" data-nb-words="34" data-nb-chars="223">Když za&nbsp;chvilku Oberon Felsach a&nbsp;oba studenti se&nbsp;sáčkem kadidla, miskami, dózou uhlí a&nbsp;lahvičkou rozevřeli velké skleněné zasouvací dveře jídelny a&nbsp;chtěli vejít dovnitř, znehybněli a&nbsp;jejich tváře pokryl velký nečekaný údiv.</span></p>
          <p class="chunk" data-nb-ref-number="173" data-nb-words="47" data-nb-chars="291"><span class="idea" data-nb-ref-number="173" id="idea173" data-nb-words="47" data-nb-chars="291">Paní Mooshabrová v&nbsp;dlouhé černé lesklé sukni, kterou si&nbsp;lehce přidržovala bílou rukavičkou, v&nbsp;jupce a&nbsp;s&nbsp;korály, ringlemi a&nbsp;v&nbsp;klobouku s&nbsp;dlouhým barevným pápěřím tam stála u&nbsp;čela stolu pod oknem, zataženým tmavomodrým sametem, na&nbsp;odkládacích stolcích stály talíře s&nbsp;jakýmsi jídlem a&nbsp;na stole…</span></p>
          <p class="chunk" data-nb-ref-number="174" data-nb-words="98" data-nb-chars="592"><span class="idea" data-nb-ref-number="174" id="idea174" data-nb-words="98" data-nb-chars="592">Stůl byl pokryt velkým černým ubrusem, jehož jeden kraj tvořilo jakési dřevěné břevno. Byl to&nbsp;velký černý ubrus s&nbsp;dřevěným břevnem na&nbsp;kraji, visícím k&nbsp;zemi, a&nbsp;mohl spíše než ubrus připomínat nějaký prapor. Na&nbsp;černém ubruse byla váza a&nbsp;v&nbsp;ní kytice jakýchsi prastarých uschlých květů. Kolem ní&nbsp;ležela stará černá a&nbsp;červená stuha se&nbsp;zlatým a&nbsp;stříbrným, zcela vybledlým nápisem. Kolem stály tři láhve vína a&nbsp;tři láhve nádherných limonád. Poblíž čela stolu byly na&nbsp;černém ubruse dvě mísy koláčů, jedny s&nbsp;mandlí uprostřed a&nbsp;druhé s&nbsp;hrozinkou, a&nbsp;uprostřed stolu hořela veliká vysoká hřbitovní svíce.</span></p>
        </section>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./mysi_natalie_mooshabrove_027.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-8ku8Tto9ylCLHYzfy93P/Ed4yA0buoeRfP9x6YWnpgQ="></script>
  </body>
</html>